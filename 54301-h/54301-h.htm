<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Biografia di Giuseppe Garibaldi, di G. B. Cuneo
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad6 {margin-top: 6em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1em 10%;}
.inl {display: inline-block;}
.poem p {margin: 0; padding-left: 3em; text-indent: -3em;}
.poem p.i4 {text-indent: 1em;}
.poem p.i6 {text-indent: 6em;}
.poem-container {text-align: right;}

    </style>
  </head>
<body>


<pre>

The Project Gutenberg EBook of Biografia di Giuseppe Garibaldi, by 
Giovanni Battista Cuneo

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Biografia di Giuseppe Garibaldi

Author: Giovanni Battista Cuneo

Release Date: March 8, 2017 [EBook #54301]

Language: Italian

Character set encoding: UTF-8

*** START OF THIS PROJECT GUTENBERG EBOOK BIOGRAFIA DI GIUSEPPE GARIBALDI ***




Produced by Barbara Magni and the Online Distributed
Proofreading Team at http://www.pgdp.net (This book was
produced from images made available by the HathiTrust
Digital Library.)






</pre>


<div class="booktitle">
<h1>
BIOGRAFIA DI GIUSEPPE GARIBALDI
</h1>
</div>

<hr class="silver" />

<div class="titlepage">
<p class="main-t">
<span class="small">BIOGRAFIA</span><br />
<span class="x-small">DI</span><br />
GIUSEPPE GARIBALDI
</p>

<p class="pad2">
COMPILATA<br />
DA<br />
<span class="x-large">G. B. CUNEO</span>
</p>

<p class="pad2 large">
DEPUTATO.
</p>

<p class="pad6">
TORINO 1850<br />
<span class="smcap small">Tipografia FORY e DALMAZZO già Favale</span><br />
<span class="small"><i>in Doragrossa</i>.</span>
</p>
</div>

<hr class="silver" />

<div class="chapter">
<p>
<span class="pagenum" id="Page_3">[3]</span>
</p>

<h2 id="cap1">GIUSEPPE GARIBALDI</h2>
</div>

<div class="poem-container">
<div class="poem inl">
<p class="i4">Vedrai</p>
<p>Un Cavalier che Italia tutta onora</p>
<p>Pensoso più d'altrui, che di sè stesso.</p>
<p class="i6"><span class="smcap">Petrarca</span>.</p>
</div>
</div>

<p>
Di media statura, largo nel petto e negli omeri, tarchiato
e spigliato ad un tempo, ti dà l'idea della forza e dell'agilità.
Severo il volto al primo affacciarsi; e gli danno aspetto
imponente la fulva intonsa barba, i lunghi e biondi capelli e
l'ampia fronte da cui scende e forma col naso una retta linea
che cade a perpendicolo, e lo sguardo perspicace ed acuto;
ma fissandolo, una cara armonia di linee e di forme ti balza
come aspettata dinanzi, e un sentimento di fiducia e di simpatia
ti sorge improvviso nell'animo e si mesce al rispetto
che t'ispirava dapprima.
</p>

<p>
Aperto l'animo cavalleresco a tutte le manifestazioni del
bello, la musica e la poesia hanno su di lui un magico impero.
I racconti delle onorevoli imprese e gli atti di carità
a pro degl'infelici lo esaltano potentemente; ma ciò che sovra
ogni cosa predomina in lui è la devozione all'Italia ed all'onor
nazionale. La costanza nelle avversità, il coraggio crescente
in ragione degli ostacoli e de' pericoli, la fermezza
nelle deliberazioni, un colpo d'occhio che di rado colpisce
in fallo ne' più terribili frangenti e la serenità in tutti i casi
della vita, sono altrettante doti che lo distinguono fra i contemporanei.
</p>

<p>
Coi germi di queste virtù, fremente azione ed un campo
di lotta, si lanciò giovinetto sul mare, che dalle sponde della
sua Nizza nativa aveva tante volte con una specie di voluttà
contemplato sconvolto dalla tempesta, desideroso d'affrontare
quelle onde infuriate e signoreggiarle. E cominciò a dar
prova dell'imperterrito animo e della sua perspicacia, adolescente
ancora, un giorno, che trovandosi a diporto in riva al
mare tra Nizza e Villafranca, gettavasi nelle onde per recare
<span class="pagenum" id="Page_4">[4]</span>
aiuto ad alcuni compagni imbarcatisi sur un palischermo che
per improvviso infuriare del vento pareva vicino a capovolgersi.
Sottraevasi il minacciato legno all'imminente pericolo,
mercè l'ardire e il pronto consiglio di quel fanciulletto di 13
anni. Navigò pel Levante, e in Mar Nero; toccò varii porti
d'Italia, e da uno di questi recossi in quei suoi primi anni
a veder Roma, di cui gli rimase poi sempre impressione
profonda. Dato naturalmente allo studio, alla pratica che andava
facendo degli uomini accoppiava pure lo insegnamento
dei libri. E senza misura era quindi il dolore in lui, allorchè
pensando a ciò che l'Italia fu e può essere ancora, vedevala
misera preda dello straniero, e per giunta insultata da chi fu
sempre strumento della nostra rovina. Ira e pietà l'assalivano
a un tempo; e a questi affetti profondamente sentiti venivano
ad accrescer forza gli ammaestramenti d'un fratello console
sardo in Filadelfia, il quale dalla lontana terra non cessava
dal rammentare all'amato Giuseppe, loro essere Italiani, e
come tali dover vivere, temendo forse che la vicinanza di
Francia e le bastarde tendenze di alcuni lo traviassero.
</p>

<p>
Nelle sue navigazioni in Levante, colto da malattia, dovè
fermarsi in Costantinopoli, ove conobbe la famiglia dell'esule
Calosso, del quale divenne amico; guarito e trovandosi privo
di mezzi, s'offerse maestro di calligrafia, di lingua italiana e
francese; si provvide così del bisognevole fino a che, avuto
un favorevole incontro, riprese l'interrotta carriera del
mare. Una decisa inclinazione pei Greci e pei lor canti popolari,
di cui sovente egli ricorda con desiderio ed affetto le
armonie ed i versi, gli rimase nell'animo, frutto di quei
viaggi e delle reminiscenze dei primi studi.
</p>

<p>
Venivasi frattanto avvicinando l'epoca in cui l'Italia doveva
nuovamente tentare, e invano, di vincere l'avverso destino:
e Garibaldi affratellavasi ai generosi, cui non isgomentava
l'indifferenza dei molti. E da quanto rilevo da alcuni
suoi versi fu appunto in Taganrok, <i>al cospetto de' servi Cosacchi</i>,
com'egli scriveva, che venne iniziato <i>ai sublimi misteri
da un credente</i>:
</p>

<div class="poem">
<p>Nell'età giovanil . . . . . . .</p>
<p>Là sui ghiacci del Ponto giurava</p>
<p>Per la terra natale morir<a class="tag" id="tag1" href="#note1">[1]</a>.</p>
</div>

<p>
<span class="pagenum" id="Page_5">[5]</span>
Nè mai uomo si adoperò con maggior religione per compiere
il fatto giuramento.
</p>

<p>
Scoperta la congiura del 1833, i patriotti si preparavano
a riannodar le fila sgominate, per un tempo non molto lontano.
Più tardi, fallito anche il tentativo di Savoia, e compromessi
all'interno coloro che eransi adoperati a secondarlo,
Garibaldi, che all'intento di meglio giovare erasi un mese
prima offerto volontario nella marina da guerra, nella fuga
soltanto potè trovare salvezza. La notte del 3 al 4 gennaio
1834 un moto insurrezionale doveva aver luogo in Genova;
le notizie di Savoia pervenute in tempo, ed altri inaspettati
avvenimenti sospendevano fortunatamente ogni moto; ma
tutto questo non avveniva senza dare troppo chiari indizii
alla polizia del mancato tentativo, per cui molti de' congiurati
ebbero ad evadersi: alcuni furono arrestati. Garibaldi si
rifugiò presso una buona popolana che il fornì d'abiti contadineschi.
Così travisato usciva il giorno seguente dalla città,
e prendeva su per le montagne. Di monte in monte, battendo
rare volte ai tuguri dei montanari per ripararsi dai
freddi delle notti alpine o chiedere un tozzo di pane, dopo
molti giorni entrò furtivo nella casa paterna in Nizza; riposatosi
alquanto e stretti al seno i cari parenti, se ne andò
verso Francia. Vide finalmente dietro di sè le acque del
Varo! e commosso, dalla sponda straniera guardò la terra
nativa, per cui dopo i corsi pericoli e le tante fatiche sentì
sorgersi in petto più vivo e più intenso quell'amore che
in lui cesserà colla vita.
</p>

<p>
Ai profughi che d'Italia rifuggivansi sul territorio francese,
il governo di Luigi Filippo non permettendo scegliere il luogo
della dimora, veniva Garibaldi avviato a Draghignano,
ove stette sorvegliato da quelle autorità; ma non potendo
egli sopportare a lungo quello stato d'inerzia, scomparve; e
<span class="pagenum" id="Page_6">[6]</span>
di là recossi a Marsiglia, da dove poco tempo dopo uscì ad
altre navigazioni su legni francesi, e una volta andò uffiziale
a bordo d'una fregata a Tunisi, la quale aveva comprato
in Francia quel bey. Forse alle conoscenze fatte in
quell'epoca è dovuta la determinazione da lui presa ultimamente
di recarsi in quel paese, cercandovi un rifugio che
non volle dargli la mal grata sua patria. Un bel tratto di Garibaldi
in Marsiglia merita di essere qui riferito. Trovavasi
egli a bordo in quel porto, e d'improvviso un rumore come
di chi annunzia una sciagura si leva sullo scalo dal popolo
affollato: Garibaldi guarda, e vede in mare un giovinetto lottante
colle acque presso a soccombere, e nessuno degli astanti
osar strappare quella vittima alla morte; — fu un istante — ed
egli aveva già afferrato quel morente prima che altri se
ne addasse e non ancora erano ben rinvenuti dallo stupore
che quel compianto trovavasi salvo alla riva; ma Garibaldi
era sparito. Cercato però dalla famiglia del salvato, che era, se
male non ci rammentiamo una delle più potenti in quella
città e d'un generale d'armata, e finalmente rinvenuto, furongli
dalla medesima fatte offerte di ricompense, protezioni,
e dati ringraziamenti senza fine. Garibaldi accettò
con amore la cordiale stretta di mano di quella riconoscente
famiglia, e ringraziò con dignità per le offerte, da cui
sentivasi come offeso.
</p>

<p>
La speranza di avvenimenti, che erano sembrati vicini avevalo
trattenuto per qualche tempo in Europa, ma questa
speranza dileguatasi più tardi, egli imprese un viaggio all'America,
e toccò pel primo porto Rio Janeiro nel 1836. Ivi
strinsesi in amicizia con alcuni esuli italiani, colà balestrati
dalle patrie avversità; e col loro aiuto potè fare acquisto di
un'esile navicella, colla quale s'esercitò per nove mesi nell'umile
commercio del cabotaggio per la costa di Rio Janeiro
a Cabo Frio.
</p>

<p>
Quella vita lo affliggeva amaramente, non che egli s'adontasse
del lavoro in cui s'adoperava, che anzi noi lo abbiamo
veduto andare orgoglioso di dovere il pane che lo sfamava
a durissime, eppur sempre onorate fatiche; ma quell'affaccendarsi
nei commerci nei quali ei portava nonostante attività
ed intelligenza, non corrispondeva ai bisogni di quell'anima
ardentissima, ond'egli da Cabo-Frio ci scriveva il 27
dicembre del 1836: «Di me ti dirò soltanto che la fortuna
non mi favorisce, e ciò che m'affligge si è l'idea di non
<span class="pagenum" id="Page_7">[7]</span>
poter avanzar nulla per le cose nostre; sono stanco, per
Dio! di trascinar un'esistenza tanto inutile per la nostra
terra, di dover fare questo mestiere; sta certo, <i>noi siamo
destinati a cose maggiori</i>; siamo fuori del nostro elemento.»
</p>

<p>
In questi viaggi fugli sempre caldo e affezionato compagno
Luigi Rossetti di Genova che più tardi, combattendo nella
provincia di Rio Grande per la Repubblica contro l'impero
brasiliano, cadde da valoroso sopraffatto dal numero, lasciando
solenne testimonianza della virtù italiana in que' solitari
ed ignorati campi dell'America.
</p>

<p>
Un'altro fatto simile a quelli di Nizza e di Marsiglia compiè
Garibaldi in Rio Janeiro. Un povero negro era caduto in mare
tra mezzo ai bastimenti, mentre un vento furioso sollevando
le acque facevali cozzare l'un contro l'altro e rendeva
oltremodo pericoloso l'azzardarsi a dare aiuto a quell'infelice;
e Garibaldi alla vista dei molti spettatori curiosi e indifferenti,
non curando la propria vita, si tuffava nella ribollente
marina, e con robusta mano stringendo il negro, traevalo
seco alla sponda sano e salvo. Un <i>negro</i> non era per Garibaldi
un fratello meno che un <i>bianco</i>.
</p>

<p>
L'insurrezione repubblicana di Rio Grande contro il governo
di Rio Janeiro convertitasi in guerra, che durò poi
circa dieci anni, aveva ricevuto un terribile colpo quasi nei
suoi primordi, nella disfatta dell'isola di Fanfa. I capi di
quel moto, abbenchè sotto l'egida d'una capitolazione, furono
arrestati e mandati nelle prigioni di Rio Janeiro; eravi
tra questi il nostro amico Livio Zambeccari, uno dei principali
fautori di quel movimento, e poi segretario e compagno
del Generale in capo dell'esercito riograndense, Bento Goncalves
da Sylva, quello stesso Zambeccari che, dopo aver
tanto patito e combattuto per la libertà in America, venne
poi a dar l'opera sua nella guerra nazionale, e tanto meritò
della patria in Bologna, in Venezia, in Ancona, ed ora nell'esilio,
che le persecuzioni inglesi gli rendono più amaro
e più onorato. Garibaldi, messosi a contatto con Zambeccari
e con Bento Goncalves, caduto egualmente prigione,
concepì il progetto d'armare in guerra colla bandiera riograndense
il piccolo legno a' suoi ordini, e scorrere il mare
nemico agli imperiali. Usciva difatti da Rio Janeiro munito
dei necessarii documenti dal governo insurrezionale, e quasi
subito impadronivasi d'una barca brasiliana, sulla cui antenna
inalberava lo stendardo repubblicano. Con quella dirigevasi
<span class="pagenum" id="Page_8">[8]</span>
alla Repubblica Orientale, che gl'insorti credevano a loro
favorevole; ma, pervenuti in Maldonado, non trovavano accoglienza;
e recavansi perciò nelle vicinanze di Montevideo,
inviando prima un messo a conoscere le intenzioni del governo,
il quale, appena saputo il fatto spediva una grossa lancia
armata onde coglierli prigioni. All'approssimarsi di coloro,
non vedendo Garibaldi il combinato segnale che li palesasse
amici, si preparò a combattere: cominciò il fuoco, e
ai primi tiri egli cadeva riverso sulla tolda allagata del suo
sangue; una palla avevalo colpito nel collo. L'equipaggio,
rimasto così senza guida, e profilando del vento che spirava
forte da Levante, si allontanarono dal pericolo, fuggendo pel
lato opposto; e tanto corsero, che, entrati nel Paranà, andarono
a gittar l'ancora dinanzi a Gualeguay, piccolo paese in
Entrerios; dove non tenute per valide le carte del governo
riograndense, nè voluta riconoscere la nuova bandiera, tutti
furono messi in carcere. Garibaldi, mortalmente ferito, veniva
affidato al chirurgo Ramon Delarca, nativo di quel paese,
se non erriamo, il quale prodigando all'infermo le più affettuose
cure durante la lunga e difficile malattia, salvò all'Italia
quest'importante vita col più nobile disinteresse. La palla
che avevalo colpito eraglisi introdotta dal lato sinistro sotto
l'orecchio, e traversato il collo, erasi andata a fermare sotto
gli integumenti dell'orecchio destro; oltre questa ferita ebbe
il braccio destro scalfitto dalle palle in due o tre luoghi. Ma
colla salute l'amico nostro non ricuperò la libertà; fu trattenuto
ancora per lungo tempo in quel paese nel quale poteva
passeggiare liberamente. Visse amichevolmente ospitato da
uno Spagnuolo colà stabilito, il sig. Andreus, che prese ad
amare Garibaldi colla passione direi d'un amante, tanto aveva
egli compreso l'altezza di quel nobile animo. E della sua cattività
così Garibaldi ci scriveva: «Circa ad evadermi, ti basti
che sono in questa condizione, sulla mia parola d'onore.
Passo la maggior parte del giorno leggendo libri che l'instancabile
bontà del mio ospite mi provvede; talora nella
sera d'un bel giorno vado a passeggio, visito qualche conoscente,
e guardo malinconicamente le bellezze del paese,
e mi ritiro a casa; altra volta esco a godere d'una bella
mattinata, e leggo o scrivo; e <i>sempre in cuore l'Italia</i>;
e parlando con dispetto io grido:
</p>

<div class="poem">
<p>«Io la vorrei deserta</p>
<p>«E i suoi palagi infranti,</p>
<p><span class="pagenum" id="Page_9">[9]</span></p>
<p>« . . . . . . . .</p>
<p>«Pria che vederla trepida</p>
<p>«Sotto il baston del Vandalo</p>
<p>«. . . . . . . .»</p>
</div>

<p>
Poi ispirandosi a quella fede che giammai venne in lui
meno, soggiungeva, «La mia sorte è legata alla tua — guidati
da un solo principio, consecrati ad una causa, abbiamo
rinunciato alla tranquillità ed imposto silenzio a tutte
le passioni; ad onta dei giudizii leggeri ed inconsiderati
della moltitudine, chè non riguarda sovente il nostro generoso
proposito, che sotto l'aspetto d'interessate mire, o
d'ambizione, proseguiremo. — Il testimonio della coscienza
ci basta.»
</p>

<p>
Ma di tal quiete non si volle lasciargli fruttare più a lungo,
dacchè le autorità del luogo ricevevano ordine di farlo tradurre
alla capitale; la qual cosa era a lui comunicata alla
vigilia della partenza, essendo già la notte avanzata. Temendo
allora Garibaldi che si volesse sevire contro di lui,
e viste mutate le condizioni, per le quali aveva dato la sua
parola di non evadersi, si credè sciolto da parte sua, e tentò
in quella notte medesima di porsi in salvo dalle persecuzioni
che sospettava; errò due giorni per que' campi a lui sconosciuti.
«Taccio, scriveva, le avventure di que' giorni di fuga;
fui arrestato e ricondotto a Gualeguay.... Qui dovrei
finire e non rammentare ciò che mi fece soffrire un mostro;
però ti darò il suo nome perchè lo segni all'esecrazione
dell'universo — Sì — <i>Leonardo Millan ha tenuto un
vostro fratello per due ore appiccato per le mani......</i>»
</p>

<p>
E quello strazio crudele rendeva più osceno ed atroce
una turba selvaggia che, affollatasi alla soglia della prigione
rimasta aperta, scherniva il sofferente, e del martirio faceva
argomento di contumelie. Del tormento barbarico restò a
Garibaldi offesa una mano, che in certe condizioni atmosferiche
gli si risente ancora dolorosamente dopo 12 anni. Fatto
finalmente condurre alla Bajada, capitale della provincia di
Entre-rios, venne trattato alquanto umanamente: e forse la
lunga prigionia e i durati patimenti persuasero quel governatore
a non maggiormente incrudelire verso un uomo che
in nulla aveva offeso le leggi del paese, in cui era stato condotto
moribondo.
</p>

<p>
Alla fine di circa otto mesi di detenzione, stanchi forse di
sorvegliarlo, o sazi di farlo patire, lasciarongli aperto il cammino
<span class="pagenum" id="Page_10">[10]</span>
ad allontanarsi da quell'infausta terra, che pure non
lasciò odio nell'animo di Garibaldi, memore soltanto dell'affetto
e delle simpatie dei buoni, che gemevano sulle crudeltà
contro di lui esercitate. Dalla Bajada fece vela a Montevideo,
di là a Rio Grande, ove si combatteva per la libertà.
Il governo della Repubblica accoglievalo con entusiasmo, e
affidavagli senz'altro il comando delle poche forze di mare,
che aveva sulla Lagoa dos patos. Senza perdere tempo Garibaldi
aumentava, riduceva a disciplina quelle forze, e illustrava
con molto onorevoli fatti parziali, e la bandiera repubblicana
e la nascente sua fama. Non c'è possibile dilungarci
a narrarli partitamente, come non c'è dato tacere i seguenti.
</p>

<p>
Un capitano detto Moringue con 120 uomini attaccò inaspettato
Garibaldi che trovavasi in Camacuàm con soli 11,
tutti italiani, compreso Rossetti; e tanto fu il coraggio con
cui i sorpresi si seppero difendere, che i nemici caddero
morti, e i superstiti dovettero fuggire; ond'è che narrando
al Governo l'accaduto, Garibaldi esclamava con nobile orgoglio:
<i>Un uomo libero vale per dieci schiavi.</i>
</p>

<p>
Altra volta i Repubblicani, spintisi fino alla costa sul
mare, onde prendere la fortezza che difende dal nord la
bocca di Rio Grande, Garibaldi con Rossetti ed altri non
molti, affrontando il fuoco nemico, arrampicaronsi su per le
mura, e i difensori, maravigliati a tanto ardimento, respinsero
dalle cannoniere, e per quelle s'introdussero nella fortezza,
non osando più i nemici opporre resistenza. Però
tanto valore non veniva secondato dagli altri! Sicchè, vistisi
soli e abbandonati, dovettero ritirarsi.
</p>

<p>
Più tardi il Governo repubblicano, volendo estendere la
rivoluzione nelle altre provincie dell'impero, avea offerto
aiuti a quella di S. Catalina, che accettò. Una colonna, detta
<i>auxiliadora</i>, si diresse alla Laguna (paese collocato nella
suddetta provincia, con piccolo porto sulla costa); vi andava
segretario del generale comandante la colonna Rossetti, che
poi tenne, o diresse il governo nella Laguna, e Garibaldi,
come sostegno potentissimo all'impresa. Cadeva il paese
agevolmente in mano dei Riograndesi; e in un'operazione di
mare Garibaldi a stento salvavasi a nuoto dal naufragio di
una delle grosse lancie ai suoi ordini, mentre periva in quell'occasione
il giovane amico suo Edoardo Mutrù di Nizza,
anima ardente d'amore per l'Italia, e anelante i pericoli
per farvi mostra della virtù italiana.
</p>

<p>
<span class="pagenum" id="Page_11">[11]</span>
</p>

<p>
Coll'attività ed energia che lo distinguono, Garibaldi, entrato
nella Laguna, v'allestì in pochi giorni tre piccoli legni,
i migliori che fossero in quel porto, e con questi, mal forniti
d'armi e di munizioni, e male atti ai combattimenti per
la fragile costruzione, corse il mare, molestò il commercio
del nemico, una o due navi ne prese e mandò nel porto; alla
vista delle vele da guerra imperiali non fuggì; manovrando
destramente evitò l'urto delle più forti, e appiccò il fuoco
con una di forza minore, ma sempre superiore a lui; rimasto
solo, inseguito da tutti, si riparò in un seno, incagliò il
suo legno, sbarcò i due cannoncini, e da un'eminenza ove
li pose continuò a fulminare il nemico, che, scostatosi per
la notte sorvenuta, stette non lontano aspettando il giorno. — E
il giorno fattosi ben chiaro non mostrò la nave inseguita.
L'instancabile ed astuto Ligure aveva lavorato la
notte, ed abilmente riguadagnato il porto prima che potessero
avvedersene gl'inseguitori. Raccontano che a meglio
ingannarli radunasse molte legna e nelle tenebre vi
appiccasse il fuoco, per dar loro ad intendere d'aver abbruciata
la sua barca e risoluto di cercare scampo per terra.
</p>

<p>
L'Impero aveva frattanto radunate molte forze di mare
per riprendere la Laguna, e riuscì facilmente a sforzarne
l'entrata, non da altro difesa che da una batteria poco atta
a fare una grande resistenza. Entrarono i molti vasi da
guerra nel porto fulminando coi molti cannoni; Garibaldi
dai suoi gusci rispondeva alacremente, avendo a fianco l'impavida
moglie, nativa di quel paese, e che da pochi giorni
erasi assunta a compagna del cuore. Quando poi vide disperato
il caso, mandò i suoi a terra e rimase solo; — scortili
in salvo, diè fuoco alle polveri, e mandò in aria con orrendo
scoppio i bastimenti, gettandosi al medesimo tempo nelle
onde, che valicò a nuoto riducendosi a terra.
</p>

<p>
La fortuna dei nemici soperchianti per numero prevalendo,
i repubblicani dovettero ritirarsi, e Garibaldi, ordinati
i suoi in fanteria, seguì la colonna, tenne lungamente
la campagna, dando sempre in ogni incontro luminose prove
d'intelligenza e di coraggio; e un bel giorno alle armi repubblicane
ei segnò nel combattimento di <i>Lages</i>, di cui il
giornale del governo, <i>O Povo</i>, fece menzione in onore del
nostro concittadino. In uno dei molti fatti d'arme la moglie
cadde in potere del nemico: ma la valorosa donna non
si rassegnò all'inerte prigione, che anzi, pervenutale la falsa
<span class="pagenum" id="Page_12">[12]</span>
notizia della morte del marito, tanto studiò e fece, che
ad alla notte si sottrasse alla vigilanza de' suoi custodi, e
smaniosa di sapere se veramente l'avesse colpita tanta
sventura, primo suo pensiero fu quello di recarsi al campo
di battaglia, ove ad ogni istante tremava di rinvenire le
amate sembianze; e all'infelice, sull'albeggiare reclinata
e fissa in quei morti là ancora giacenti, parve, in un momento
forse di aberrazione mentale, di scorgere, ahi! lo
sposo diletto, deturpato il volto per ripetute ferite. Ma
rassicuratasi alfine, dopo aver bene esaminato quegli insepolti,
s'affrettò a rintracciarlo per que' vasti e solitari campi.
Non la rattennero i pericoli, nè la solitudine spaventosa;
corse fidando in Dio e nel suo amore, che non le fallirono,
e dopo due giorni ebbe la fortuna di ricongiungersi all'uomo
che amava ed amò sempre con affetto, di cui rari s'incontrano
gli esempi. In mezzo a tanti travagli ebbero un
figlio, cui, pel culto che Garibaldi professa agli uomini
morti per l'Italia, impose il sacro nome di Menotti.
</p>

<p>
Dopo la arrischiatissima impresa di <i>Cima da Serra</i>, ove il
seguì la moglie col nuovo nato, esponendosi ai disagi e ai
pericoli i più spaventosi, Garibaldi non si fermò più a lungo
in Rio Grande. Scorgendo le cose andare a rovescio, e non
più sostenuta la causa della Repubblica, pensò a ritirarsi da
quel campo, ove alla guerra di principii pareva volersi sostituire
una guerra d'ambizioni individuali; e verso la metà del
41 recavasi colla famigliuola a Montevideo, lasciando in Rio-Grande,
e presso quanti nel Brasile amavano la causa rio-grandese,
onorevole rinomanza e grato ricordo, e presso tutti
gli altri un nome temuto, involto nelle calunnie di cui i
partiti son prodighi in ogni parte del mondo; ma tutti amici
e nemici compresi d'ammirazione pel valore straordinario.
E qui ci piace ad onore del vero e della nostra patria
rammentare che due nomi italiani rimasero sovra gli altri
cari e riveriti nella popolazione di Rio-Grande, Zambeccari
e Garibaldi.
</p>

<p>
Da Rio-Grande, dopo quei cinque anni di affannosa vita,
Garibaldi trasse seco, unico tesoro, la moglie carissima ed il
figlio: — null'altro: — sicchè prima sua cura dovette essere,
arrivando in Montevideo, il cercar modo a sostentar se e
la famigliuola. Abborrente dal vivere a carico altrui, e nemico
all'ozio, non risparmiò fatica, nè lasciò intentalo alcun
mezzo, e riescì onde provvedere ai suoi cari. Tra le varie
<span class="pagenum" id="Page_13">[13]</span>
cose in cui s'adoperò vogliamo notare le lezioni di algebra e
di geometria che a certe ore del giorno dava nel principale
collegio di quella città. Lo studio delle scienze esatte fu sempre
una delle predilette occupazioni di Garibaldi. Però in
un paese in cui ardeva la guerra non era possibile a lui rimanere
a lungo rivolto agli studi ed alle cure dei tempi di
pace. Il governo di Montevideo cui erano note le di lui guerresche
virtù e il carattere onoralo, avevalo più volte fatto tentare,
e invano, affinchè entrasse al servizio della Repubblica;
ma finalmente, cedendo alle istanze degli amici, alla sua propria
inclinazione e alla simpatia che gli ispirava la giustizia
della causa, assunse il comando di una parte della flotta. Tre
legni gli furono affidati, una corvetta, un brigantino, una goletta;
con questi partiva da Montevideo per Corrientes sulla
destra sponda del Paranà, affine di secondare il piano di
guerra contro Rosas, combinato tra i governi di quella provincia
e della Banda orientale. Affrontava in quella corsa il fuoco
delle batterie dell'Isola di Martin Garcia collocata sull'unico
passaggio delle navi, costrette quasi a rasentarla per iscarsità
d'acqua nel fiume restante; e tanto abilmente e coraggiosamente
operò, che alcuni pezzi di artiglieria nemica furono
smontati in brev'ora, e agevolò, senza danno agli altri suoi
legni, rimanendo egli colla propria nave in panna a sostenere
tutto il fuoco nemico, quel passaggio considerato arrischiatissimo:
locchè gli valse e le lodi dei giornali del paese, e i
ringraziamenti del Governo. Da quel punto dirigevasi al Paranà,
che navigò stentatamente pegli spessi banchi che lo ingombrano;
e arrivato nelle vicinanze di Goya, mancategli intieramente
le acque, ivi rimase incagliato; ed ivi lo raggiunse
la flotta nemica forte di 10 vele e capitanata dall'ammiraglio
Brown, già noto per riportate strepitose vittorie sulla squadra
brasiliana nella guerra contro l'impero sostenuta dalla Repubblica
Argentina. Baldanzoso pel numero, per la fama che
accompagnavalo, e per la sfavorevole posizione della flotta
orientale, Brown s'avanzava quasi sicuro della preda: ma la
inaspettata resistenza ben ordinata e sostenuta contro i di lui
attacchi presto il persuase della tempra del nemico che aveva
a combattere. Durò il fuoco accanito per tre giorni, senza
che gli avversari <i>giudicassero opportuno</i>, per servirmi d'una
frase della relazione di Garibaldi, <i>di andare all'arrembaggio</i>
malgrado la tanta superiorità del numero. — Vennero in
quel lungo battagliare a meno i proiettili alla flotta orientale,
<span class="pagenum" id="Page_14">[14]</span>
e Garibaldi vi supplì tagliando a pezzi le catene delle àncore
ed altri strumenti di ferro: di notte lanciò dei brulotti contro
la squadra nemica che nonne ebbe alcun danno, perchè la
molta violenza delle acque del fiume, di cui egli occupava
la parte superiore, li fece sviare dalla imposta direzione;
quando poi mancò ogni maniera ad offendere ei dispose ed
eseguì l'imbarco dei suoi nelle piccole lance, ed abbandonate
le non più difendibili navi, fecele saltare in aria appiccando
fuoco alle polveri. — Sotto il tempestare delle palle nemiche
vogò a terra, e la raggiunse in punto ove stava schierata e
pronta la fanteria che alla sua volta fulminavalo coi moschetti;
non pertanto toccò la sponda non solo, ma, ordinata la sua
gente, respinse i fanti nemici e s'aprì via, dopo lungo combattere
in siffatta guisa, a guadagnare il territorio di Corrientes
conducendo seco i feriti.
</p>

<p>
Dell'equipaggio di quelle navi molti erano italiani, e non
poche preziose vite di nostri concittadini si spensero in quel
glorioso combattimento, che tanto onorò la bandiera di Montevideo.
Fra questi noi rammentiamo gli uffiziali Giuseppe
Borzone di Chiavari, e Valerga, ambedue giovani vigorosi e
di provato coraggio. L'inglese Brown, maravigliato di quella
difesa, concepì d'allora in poi la più alla stima pei talenti e
pel valore di Garibaldi, e volle dargliene prova non dubbia
l'illustre vecchio allorchè, ritirandosi in Inghilterra, approdò
e rimase per alcuni giorni in Montevideo; poichè appena
giunto colà, inviava a Garibaldi un suo fido, annunziandogli
il desiderio che aveva di visitarlo. Garibaldi, per rispetto alla
canizie e al leale e generoso nemico, ch'ebbe tanta parte nei
più rimarchevoli avvenimenti nella storia delle repubbliche
del Plata, e che per qualche tempo aveva avuto l'onore di
reggere la somma delle cose in Buenos-Aires, s'affrettò egli
il primo alla casa dell'ammiraglio, che, stupito al vedere
quella maschia figura, e in sì giovane età, stringevagli affettuosamente
la mano, e con parole di sentito encomio lodavalo
pel combattimento del Paranà e per altri fatti minori nella
guerra di mare. Non consentì Brown rimanere al disotto in
cortesia al suo avversario, che poco dopo si recò a vedere
nella modesta di lui casa.
</p>

<p>
Da quell'infelice ma onorevole spedizione tornava Garibaldi
colla sua gente a Montevideo, dopo alcuni mesi, per via di
terra; e v'arrivava appunto quando l'esercito che tuttora assedia
quella città stava per invadere la Repubblica Orientale.
</p>

<p>
<span class="pagenum" id="Page_15">[15]</span>
</p>

<p>
Gli imminenti pericoli facevano desiderato Garibaldi in Montevideo,
e molti dei più animosi tra i giovani di quella nobile
città attendevanlo ansiosi per unirsi a lui nella difesa che si
andava preparando. «Con Garibaldi, dicevano, o si vince o si
muore onorati.» Appena giunto, il governo incaricavalo d'organizzare
una flotta di navi sottili, uniche rimastegli della primitiva
e fiorente sua squadra di mare. Non è a dire l'impegno
con cui s'adoperasse in questa bisogna; in breve tempo,
superando l'aspettativa del governo, e assai meglio che non
vi si attendesse per la scarsità de' mezzi, presentava ordinato
e pronto il naviglio. In questo mentre era venuto a collocarsi
quasi sotto le mura della città l'esercito assediatore; e il di
lui capo, il generale Oribe, conscio del terrore che ispirava il
suo nome e delle simpatie degli stranieri per la causa del popolo
Orientale, mandava in que' primi giorni una circolare ai
consoli, colla quale minacciava di trattar da nemici coloro tra
gli stranieri che avessero o coll'armi o colla loro influenza
giovato alla causa di quelli che ei veniva a combattere. A
questa barbara minaccia i residenti tutti di Montevideo, allarmatisi,
chiesero il governo di essere armati onde prevenire
ogni danno. Gli Italiani abitanti in gran numero in quella capitale,
richiesto ed ottenuto Garibaldi a lor capo, formarono
una legione di circa 800 uomini e si posero agli ordini del
governo. È noto all'Italia come quei prodi nostri concittadini
difendessero energicamente la causa da essi abbracciata, e
in quanto onore sollevassero il nome italiano in quelle contrade.
In mille incontri sfolgorò luminoso il valore dei nostri
condotti da Garibaldi e in particolar modo si distinse nei fatti
del <i>Cerro</i>, <i>de las tres Cruces</i>, <i>de la Boyada</i>.
</p>

<p>
Il fatto del <i>Cerro</i> è stato, se non erriamo, il primo, in
cui la legione italiana potè dare un vero saggio di quanto
più tardi operò in benefizio di quella repubblica. Trovavasi
in quella circostanza un distaccamento di legionari,
unito ad altri corpi nel <i>Cerro</i> — monte che sorge rimpetto
a Montevideo dal lato occidentale della baia, che è porto
a quella capitale sotto gli ordini del generale Bauzà,
intento a far cacciare il nemico da certe posizioni, di cui
erasi impossessato. Le truppe già s'erano da qualche tempo
valorosamente battute; e tuttavia battevansi risolute a sloggiarnelo;
e non ostante egli rimaneva pur sempre lì ostinato
senza dar segno di volersi allontanare. Garibaldi ben
calcolata ogni cosa, aveva scorto d'un tratto il punto in cui
<span class="pagenum" id="Page_16">[16]</span>
avrebbe potuto con un decisivo vantaggio urtare il nemico,
e, dopo qualche esitanza, finalmente apriva il suo pensiero
al generale, chiedendo gli fosse commessa quell'impresa
che il generale approvava, e di buon animo affidavagli. Un
forte pugno di truppe nemiche erasi collocato in un fosso
da dove senza poter essere offeso, offendeva terribilmente;
non molto da quello discosto, sorgeva una casa, da cui
gl'Italiani distavano da circa un cento passi, e tutto il rimanente
era campo aperto. Garibaldi presentatosi ai legionari,
diceva così: «noi dobbiamo recarci a quella casa
senza trar colpo» e avviavasi il primo; il nemico, indovinato
lo scopo, tempestava furiosamente coi moschetti l'ardito
drappello, che s'affrettava verso la casa; e nonostante
un momento dopo, al riparo di quei muri, Garibaldi riordinava
tutti i compagni sani e salvi; «ora, soggiungeva,
colle baionette calate al fosso»; A quelle parole come allo
scattar d'una molla, avventavasi la piccola falange compatta
al punto indicato e vi cadeva con tale impeto che il nemico
cominciò da quel lato a tentennare per siffatta guisa, che ne
trasalì lungo tutta la sua linea, e presentò così un momento
favorevole ai montevideani che, colta l'opportunità lo respinsero
facendogli molti prigioni.
</p>

<p>
Noi ci siamo alquanto diffusi intorno a questo fatto per
rilevare una circostanza che è utile far nota all'Italia, nella
fiducia che, ben conosciuti certi suoi pretesi amici, e nauseata
finalmente dei vergognosi amori forestieri vorrà pensare a
dignitosamente provvedere <i>da sè</i> al proprio onore dapprima,
supremo dei beni, poi alle altre vitali questioni da cui
dipende la sua felicità e la sua forza, ma che tutte sottostanno
a quella principalissima dell'onore nazionale, senza di cui
la libertà, l'indipendenza e tutto sono un nulla o una vergogna.
E la rileviamo anche per far sempre più chiaro il nobilissimo
carattere di Garibaldi, che il dispetto e l'ira in lui
eccitati dalle bassezze di chi vorrebbelo offendere, egli riversa
in capo ai nemici, non mai sugli individui che o per
fede politica o per vincolo fraterno, dovrebbero meglio di
ogni altro tenerlo in pregio.
</p>

<p>
Quando adunque sui primi d'aprile del 43, gl'Italiani
chiesero le armi in Montevideo, un Francese, seguendo
in ciò il costume de' suoi connazionali, faceva presente al
governo e al generale in capo Paz, non d'altro essere capaci
gl'Italiani, che di ferire nelle spalle di notte e a tradimento,
<span class="pagenum" id="Page_17">[17]</span>
e quindi tempo, danari per organizzarli e fiducia
di valido aiuto, tutto sarebbesi risolto in nulla; e ciò, seguitava,
poterlo affermare per la pratica che aveva della
gente nostra! Erano le villanie francesi esattamente riferite
a Garibaldi da persone, alla cui autorità non potevasi negar
fede; ma troppo senno e troppa generosità aveva egli — e
ben lo sapeva chi facevagli queste confidenze — per non
comprendere che, in faccia a un nemico che tutti si preparavano
a combattere, ogni personale risentimento tra uomini
militanti per la causa medesima doveva tacere; sicchè frenata
la giusta indignazione, fermava in cuor suo smentire
e presto il calunniatore francese con fatti, pei quali il nome
italiano onorevolmente s'alzasse in quelle contrade, e a
danno soltanto del nemico comune, colla speranza di poter
pure col tempo umiliare que' tracotanti, allorchè un paragone
si fosse potuto istituire tra la legione italiana e la francese
in Montevideo; non è quindi a dirsi con quale ardore
ei cogliesse quella prima occasione del Cerro per dare alla
Repubblica Orientale una prova che erano stati gl'Italiani
turpemente calunniati. E fino a qual punto fosse già pervenuto
poco dopo a levare in fama la legione italiana superiore
a quella dei francesi, si rileva dalla giornata del <i>paso
de la Boyada</i>, nella quale il generale Paz con animo di
tentare un arditissimo colpo, che avrebbe potuto cambiare
in parte le sorti della guerra se da tutti fosse stato egualmente
secondato, sceglieva ad essergli compagni nella più
arrischiata fazione di quel giorno, alcuni corpi, fra i quali
l'italiano comandato da Garibaldi e da Anzani. Non ebbe
sventuratamente il piano del generale l'esito che s'era
proposto e per ragioni che non è qui debito nostro enumerare:
ma non possiamo tralasciar di dire che nel <i>paso
de la Boyada</i> Garibaldi col valore e coll'intelletto, in ciò
mirabilmente sostenuto dai suoi, contribuì cogli altri corpi
potentemente a dare un giorno di gloria alle armi della
Repubblica: mentre da un altro lato la legione francese
lasciata nei soliti trincieramenti, e lontana dal fervore della
mischia, spaventavasi in quel medesimo giorno all'apparire
d'un gruppo di cavalleria, sicchè molti perivano fuggendo
colpiti nelle spalle, molti altri a passi precipitosi andavano
a cercare salvezza nella città, lasciando quasi deserto il
posto a loro affidato.
</p>

<p>
Noi rammentiamo aver in quel giorno udito i legionari
<span class="pagenum" id="Page_18">[18]</span>
italiani che avean veduto il lor colonnello uscire illeso da
quella tempesta di palle, ripetere tra la maraviglia e lo
scherzo: — che egli scacciasse da se i piombi micidiali
con uno scrollo come si fa de le mosche.&nbsp;—
</p>

<p>
Lo scontro <i>de las tres Cruces</i> fu sanguinosissimo per ambe
le parti. Un colonnello per nome Neira avanzatosi di troppo
verso gli assediatori di Montevideo, era caduto di cavallo
colpito da un tiro di fucile: Garibaldi avvertito del
fatto, ordinava subito ad alcuni de' suoi di raccogliere il
caduto, reputandolo ferito: ma il nemico ch'era ingrossato
in quel punto staccava alla sua volta forze maggiori
per opporsi: lì impegnavasi una lotta accanita: Garibaldi
coll'esempio e colla voce animava gl'Italiani a tener fermo
onde non lasciar perire il ferito compagno: il nemico superiore
di forze s'ostinava a non cedere: dei 150 de' nostri
cadde la quarta parte tra morti e feriti; l'onore non concedeva
a nessuno il ritirarsi: ma Garibaldi, fatto fare un
estremo sforzo ai suoi, vedeva il nemico andare indietro,
poi darsi alla fuga, che nol sottrasse alle baionette dei soldati
furenti: le memorie d'allora registrarono la perdita
del nemico di gran lunga maggiore a quella degl'Italiani. — Questo
fatto mostrerà, come nell'ora del pericolo possano
i compagni d'armi contare fiduciosi sull'appoggio
del lor capo. V'hanno nella costui vita molti altri fatti di
arme brillanti, pari a questi o più splendidi, ma noi li preferimmo,
perchè da essi traluce meglio oltre il coraggio
e il talento militare, la tempra dell'animo generoso, qualità
che sopratutte noi veneriamo. Nella storia della Legione
italiana in America, chi si farà un giorno a compilarla
potrà distesamente, e ad una ad una, narrare le imprese
in cui Garibaldi tanto meritamente si distinse.
</p>

<p>
Frattanto noi senza contraddire al nostro proposito ci faremo
a narrarne alcune altre, e più specialmente quella del
febbraio 1846 nel campo di S. Antonio, in cui diede prova di
straordinaria militare perizia e d'incredibile audacia.
</p>

<p>
Veniva Garibaldi spedito dal governo con una divisione
composta di varii corpi e d'una parte della legione italiana
al Salto, città collocata quasi alla frontiera del Brasile, affinchè
difendesse e sgombrasse quel territorio dai nemici, i
quali incontrò e battè ripetute volte, scacciandoli finalmente
da quella provincia. Nella sua navigazione da Montevideo
al Salto operò l'occupazione della Colonia, sbarcando pel
<span class="pagenum" id="Page_19">[19]</span>
primo cogl'Italiani, che in quel giorno combatterono soli contro
il nemico, e riportarono poi dai giornali francesi la taccia
d'aver saccheggiata l'occupata città. Da quest'accusa noi abbiamo
già difesa la legione italiana in uno scritto pubblicato
nel Corriere Livornese<a class="tag" id="tag2" href="#note2">[2]</a> dimostrando come invece i soldati
di Francia fossero gli autori degli scandali nella Colonia. Lasciata
però questa città al colonnello Battle che continuò a
difenderla valorosamente, ei riducevasi infine al Salto. Colà
fu diverse volte attaccato dal nemico con molta artiglieria e
superiore di forze, ma sempre invano.
</p>

<p>
In quel giorno 8 febbraio erane uscito con 184 legionari
italiani ed alcuni uomini di cavalleria onde proteggere il generale
Medina, che con pochi soldati doveva ricoverarsi nel
Salto. Appena giunto a una lega distante, trovavasi attorniato
da 1500 nemici, contro i quali fu forza combattere, poichè
cedere nè far patti onde salvare la vita non istà nella natura
di Garibaldi. Andavano i nemici come a preda sicura, e Garibaldi
lasciavali approssimare di tanto che nessun colpo potesse
andare fallito: e solo allorchè una breve distanza lo separava
dai 300 fanti, che marciavangli sopra, ordinò una scarica,
che ridusse a metà l'inorgoglito nemico. Durò l'ineguale
conflitto 8 ore ostinatissimo. Garibaldi combattè in quel
giorno da soldato, appuntando sovente il moschetto contro il
soverchiante numero. — Non consentì che un parlamento
inviato dal nemico s'avvicinasse a lui, preferendo la bella
morte nel campo alla vita comprata con armistizi e codarde
transazioni. — I suoi udironlo, in tutto quel tempo che il fuoco
durò, esortarli a rammentarsi dell'onore italiano compromesso
in quella lotta, e a non cedere. E il possente scongiuro
sortiva in quei valorosissimi l'effetto bramato. Perirono
35 sul luogo, cinquanta rimasero feriti, e appena 100
trovavansi alle 9 ore di quella sera ancora in piedi, quantunque
tutti o quasi tocchi e contusi. In sì deplorabile condizione
Garibaldi rivolse dapprima il pensiero ai feriti, che collocò
sui cavalli rimasti, e cogli altri commilitoni scortò nella ritirata
che imprese a quell'ora notturna. Lungo e travagliato fu il
breve tragitto da S. Antonio al Salto, ove non entrarono che
verso la mezzanotte; il nemico tuttocchè battuto e assottigliato,
pure rimasto sempre superiore di forze ch'erano di cavalleria,
aveva continuato a molestarli durante il cammino.
</p>

<p>
<span class="pagenum" id="Page_20">[20]</span>
Gli abitanti del Salto accoglievano festanti e come trasognati
quei gloriosi, e il loro capo, sì miracolosamente salvati per
propria virtù da tanti nemici. Di costoro vuolsi che 500 rimanessero
in quel giorno fuori di combattimento, la maggior
parte estinti. — All'annunzio del fatto strepitoso, il governo
di Montevideo fece inscrivere a lettere d'oro nella bandiera
della legione italiana queste parole: — <i>Gesta dell'8 febbraio
1846 della legione italiana agli ordini di Garibaldi</i>, e alla
legione medesima assegnava per un decreto, in tutte le parate
dell'esercito nazionale, la destra, distinzione altamente
onorevole alle armi italiane, dovuta al genio e al coraggio di
Garibaldi così valorosamente secondato dai compagni<a class="tag" id="tag3" href="#note3">[3]</a>.
</p>

<p>
Di questo fatto scrivendo egli ad un amico in Montevideo,
a giusto titolo inorgoglito diceva: <i>Io non darei il mio nome
di legionario italiano per il globo in oro.</i> Nobilissimo detto
che fu da tutti raccolto, e sublimato in un canto, che il poeta
orientale Figueroa consacrava entusiasmato al difensore della
di lui patria.
</p>

<p>
L'ammiraglio di Francia, nel Rio de la Plata, Lainé, colto
da stupore anch'egli, scriveva dalla sua fregata l'<i>Africaine</i>
al generale Garibaldi le seguenti parole, che traduciamo dall'autografo
in nostro potere: «Io vi felicito, mio caro generale,
d'avere così potentemente contribuito colla intelligente
ed intrepida vostra condotta al compimento di fatti
d'arme, dei quali si sarebbero inorgogliti i soldati della
grande armata, che per un momento contenne tutta l'Europa.
Io vi felicito in egual modo per la semplicità, e la
modestia che rendono più cara la lettura della relazione, in
cui ci date i più minuti ragguagli d'un fatto, del quale potreste
senza timore attribuirvi tutto l'onore. Del resto questa
modestia vi ha cattivato le simpatie di persone atte a meritamente
apprezzare ciò che voi siete venuto operando da
sei mesi in qua<a class="tag" id="tag4" href="#note4">[4]</a>, tra le quali noterò in primo luogo il
nostro ministro plenipotenziario, che onora il vostro carattere,
e nel quale avete un caldo difensore soprattutto
allorquando si tratta di scrivere a Parigi coll'intento di distruggere
le impressioni sfavorevoli, che ponno aver fatto
<span class="pagenum" id="Page_21">[21]</span>
nascere alcuni articoli di giornali, redatti da persone poco
use a dire la verità anche quando raccontano dei fatti avvenuti
sotto i proprii loro occhi»<a class="tag" id="tag5" href="#note5">[5]</a>.
</p>

<p>
Al tempo medesimo che aveva Garibaldi il comando della
legione italiana, conservava pur sempre quello della flottiglia
orientale, e in molte occasioni con questa prese il largo a
molestare il commercio del nemico, in onta al blocco tenuto
dalle navi di Brown, le quali non poterongli sempre impedire
di condurre prigioni nel porto di Montevideo i legni, che
andavano a provvedere Oribe. Altre volte con opportuni movimenti
agevolò alle barche mercantili, che trasportavano
vettovaglie alla bloccata città, l'entrata nel porto gelosamente
custodito dalla squadra argentina. Talora di notte imbarcatosi
con molti legionari in grosse lancie usciva determinato
a dare l'assalto alle navi nemiche, che munite di grossi cannoni,
ei non poteva affrontare di giorno; ma l'ardito divisamento
ei non potè mandare giammai ad effetto perchè il nemico
non ignorando con quale terribile uomo avesse a fare,
soleva di notte alzare le àncore, e trasportarsi altrove. Finalmente
volendo un giorno torsi quella voglia di venire alle
mani, uscì con tre piccoli legni, i meno cattivi della squadra,
con animo deliberato d'attaccare il nemico, che stava ancorato
sulla rada di Montevideo. Tre navi, il <i>25 de marzo</i>, <i>General
Echague</i>, e la <i>Maypù</i> con 44 cannoni, tra tutte, presentava
la squadra di Rosas; Garibaldi ne contava appena 8 di
piccolo calibro, e nonostante egli s'avanzò, e dispose i suoi
legni in linea di battaglia. La squadra nemica, che aveva già
sciolto le vele, rivolgeva le prore, e navigava minacciando
gli audaci che le stavano a rincontro: però vicina a toccare
quella distanza, che avrebbe reso inevitabile il combattimento,
torceva la direzione e si allontanava. Erano i terrazzi di
<span class="pagenum" id="Page_22">[22]</span>
Montevideo gremiti di popolo ansioso e trepidante: dagli alberi
delle numerose navi mercantili e da guerra d'ogni nazione
stavano i marini attendendo meravigliati che quella
lotta così disuguale s'ingaggiasse; ma il nemico ritirandosi
lasciava tutti sorpresi, mentre a Garibaldi ridondavane gloria
e concetto grandissimo presso quegli spettatori ed in ispecie
presso gli ufficiali delle navi inglesi, americane e francesi.
Intento di Garibaldi era d'aspettare il nemico che superiore
di tanto in forze credeva non avrebbe esitato a corrergli sopra,
e quando gli fosse stato vicino, avventarglisi ai fianchi,
e venire all'arma bianca: perlochè aveva al suo bordo un buon
numero di legionari risoluti a quel colpo arrischiato. Vuolsi
che il comandante di Rosas non disposto al decisivo esperimento,
che avvicinandosi scorgeva preparatogli dall'audace
nemico, si ritraesse dal campo.
</p>

<p>
E ad onore di Garibaldi vogliamo registrare in queste
pagine un progetto, che ben dimostra di quanto sia
capace l'imperterrito suo animo. Ei proponeva adunque al
governo di Montevideo, d'imbarcare nella flottiglia la legione
italiana e con essa navigare il più che fosse possibile
occulto alla volta di Buenos-Aires, e di notte tempo scendere
improvvisamente in quella città, accorrere alla casa di
Rosas, tentare di farlo prigione e chiamare quell'oppressa
e fremente popolazione alla libertà toltale dal suo feroce
persecutore. Il governo di Montevideo non osava accettare
la proposta, e a scusa del rifiuto adduceva il timore di perdere
Garibaldi e i suoi, e con essi parte del suo più valido appoggio. — Il
colpo meditato da Garibaldi, ove, com'era probabile,
atteso l'esasperazione di quel popolo contro Rosas,
fosse riuscito, avrebbe potuto accelerare di molto e in
beneficio della buona causa il termine di quella guerra che
tuttavia dura, e con incerte speranze di prospero fine.
</p>

<p>
Il governo della Repubblica reputando a lui più conveniente
avere Garibaldi nella capitale, richiamavalo dal Salto,
che da lungo tempo non veniva più molestato, nè approssimato
dai nemici ch'egli aveva battuti, come già accennammo,
in vari incontri, dei quali non vogliono essere taciuti, prima
quello d'Itapevy, ove sconfisse il colonnello Lavalleja, togliendogli
100 prigioni, due pezzi d'artiglieria, oltre l'essere
rimasta in di lui potere la famiglia del capo nemico, al quale
la rimandò subito accompagnata da un picchetto composto di
que' prigionieri e da una lettera piena di cortesi e generosi
<span class="pagenum" id="Page_23">[23]</span>
sentimenti<a class="tag" id="tag6" href="#note6">[6]</a>; e l'altro avvenuto sulle sponde del fiume
Dayman contro i colonnelli Lamas e Vergara che disfece totalmente.
Partiva adunque il generale alla volta di Montevideo,
lasciando quella città munita d'una ben costrutta fortezza,
opera dovuta alla perizia ed all'attività del colonnello
Anzani, e quella popolazione dolente di perdere i suoi buoni
amici e difensori.
</p>

<p>
E qui giova ricordare un monumento di pia ricordanza che
a testimonio del suo animo religioso lasciò Garibaldi nel
Salto, come già aveva fatto all'epoca del combattimento navale
nel Paranà, presso Goya. Appena provveduto ai compagni
superstiti alla battaglia di S. Antonio, fu suo pensiero
far raccogliere i corpi gloriosamente caduti in quel campo
e dar loro sepoltura, ch'egli indicò al viandante con un'altissima
croce che la religione volle consecrare colle sue benedizioni.
</p>

<p>
Quella croce porta queste semplici iscrizioni — da un lato — <i>36
Italiani morti l'8 febbraio 1846</i> — e dall'altro — <i>184
Italiani nel campo di S. Antonio</i>.
</p>

<p>
Verso il settembre del 46 rivedevano la capitale e i legionarii
e Garibaldi che senza avere per allora occasioni di
rendere importanti servigi alla Repubblica, continuò nonostante
collo stesso zelo ed affetto al mantenimento dell'ordine,
e a tener lontano il nemico, fino a tanto che sorvenute difficili
circostanze, volle il governo affidargli il comando supremo
della guernigione della città, ch'egli accettò dopo ripetute
istanze ed a malincuore. Poco tempo rimase però a quel
luogo fatto argomento d'invidie e di gelosie. — Desideroso
piuttosto di meritare che di ottenere gli onori, ei rinunziava
spontaneo all'incarico ambito da altri. Di quei brevi giorni in
cui tenne il supremo comando non vuolsi dimenticare che
tra i maneggi e le infinite bassezze praticate da pochi individui,
si tentò di far ribellare alla di lui autorità un battaglione
composto di negri, i quali — affrettavasi taluno a dirgli — volevano
ad ogni costo disfarsi di lui, e a consigliarlo
quindi a non esporsi mostrandosi a quegli inferociti. — «Rimanete
adunque, se avete paura» rispondeva Garibaldi, e
montato a cavallo correva solo e in quell'istesso momento
al battaglione ribelle, il quale intese poche e franche parole
<span class="pagenum" id="Page_24">[24]</span>
del generale, acclamavalo con evviva e saluti d'affetto,
smentendo le calunnie e confondendo i tristi.
</p>

<p>
Rinunziato al comando supremo, il consiglio e l'appoggio
di Garibaldi continuò ad essere sempre vivamente ricercato
dal governo nelle circostanze, e furono non poche, in cui
gravi pericoli minacciavano la sua esistenza per opera delle
interne fazioni agitantisi irrequiete.
</p>

<p>
Ciò che poi veramente è rimarchevole in costui, oltre
le tante rarissime sue doti, di cui siamo venuti parlando,
si è la di lui straordinaria attitudine a combattere valorosamente
ed abilmente in terra ed in mare. E rimarchevole
più di tutto ancora si è il disinteresse e la modestia che
il guidano in tutte le sue azioni. La qual cosa dimostrerà
ciò che seguiamo a narrare. Il generale Rivera avendo
fatto donazione, che fu accettata, di terreni e bestiami a
una legione francese formatasi parimente in Montevideo,
volle altrettanto offerire agl'Italiani, e Garibaldi, quasi
adontandosi dell'atto, rispondeva ringraziando senza accettare
il dono, e osservando che «per debito d'uomini
liberi soltanto avevano gl'Italiani preso le armi in quella
guerra, senza mire d'interessi od ambizioni personali».
Quando l'Assemblea della Repubblica volle solennizzare
il terzo anniversario dell'assedio cominciato in marzo
del 1843, il fece, decretando, tra le altre cose, diverse
militari promozioni, e tra i promossi s'annovera Garibaldi
al grado di generale. — Egli, non sentendo di sè presuntuosamente,
scriveva allora al governo, riconoscente per
l'onorevole distinzione, e rinunciando non ostante a quell'onore:
rinuncia che nè il governo, nè l'Assemblea si
indussero mai ad ammettere. Ed a lord Howden, ministro
inglese inviato per la pacificazione delle repubbliche
della Plata, allorchè accedendo al di lui invito, recavasi
a vederlo nelle sue stanze, dopo intese le astute insinuazioni
di sciogliere la legione italiana con profferte d'indennizzazioni
ai militi ed ai <i>capi</i>, rispondeva: «Sè ed i
suoi avere impugnate le armi per difendere la causa
della giustizia, e questa causa non potersi abbandonare
da uomini onorati». Della quale risposta maravigliato
lord Howden, rigido sostenitore del partito aristocratico,
ed insigne spregiatore di tutti, ben si rammentava nella
tornata dei Pari in Londra del mese di luglio 1849, allorchè
parlando degli uomini che aveva visto figurare in quelle
<span class="pagenum" id="Page_25">[25]</span>
contese americane, pronunziava dal suo seggio queste
solenni parole, di cui ci compiaciamo serbar memoria nelle
nostre pagine: «Il presidio (di Montevideo) era quasi
per intero composto di Francesi e d'Italiani, ed era comandato
da un uomo cui sono felice di poter rendere
testimonianza che solo era disinteressato fra una folla
d'individui che non cercavano che il loro personale ingrandimento.
Intendo parlare d'un uomo dotato di gran
coraggio e di alto ingegno militare, che ha il diritto alle
vostre simpatie per gli avvenimenti straordinarii accaduti
in Italia, del generale Garibaldi.»
</p>

<p>
E a tutti questi tratti di animo generoso siamo lieti di
poter aggiungere i seguenti, che ricaviamo da un recente
scritto dell'egregio amico nostro il generale Pacheco y Obes
ministro della repubblica orientale in Parigi, col quale rispondendo
ai detrattori del suo paese, tesse pure l'elogio
meritato a Garibaldi soldato di quella repubblica. «Nel
1843, egli dice, il sig. Francesco Agell, uno tra i più
rispettabili negozianti di Montevideo, indirizzandosi al
Ministro della guerra, facevagli sapere che nella casa di
Garibaldi, del capo della legione italiana, del capo della
flotta nazionale, dell'uomo infine, che dava ogni giorno
la sua vita per Montevideo, faceva, dico, sapere al ministro
che in quella casa non s'accendeva di notte il lume,
perchè nella razione del soldato — <i>unica cosa sulla quale
Garibaldi contasse per vivere</i> — non erano comprese le
candele. Il ministro (ed era lo stesso scrivente) mandò per
il suo aiutante di campo G. M. Torres, 100 patacconi
(500 lire) a Garibaldi, il quale ritenendo per sè la metà di
questa somma, restituì l'altra affinchè fosse recata alla casa
d'una vedova, che secondo lui, ne aveva maggiore bisogno.
</p>

<p>
«Cinquanta patacconi (250 lire), ecco l'unica somma che
Garibaldi ebbe dalla repubblica. Mentre egli rimase tra
noi, la sua famiglia visse nella povertà, egli non fu mai diversamente
calzato dei soldati, sovente i di lui amici dovettero
ricorrere a dei sotterfugi per fargli cambiare gli
abiti già logori. Egli aveva amici tutti gli abitanti di Montevideo,
giammai vi fu uomo più di lui universalmente
amato, ed era questo ben naturale. Garibaldi sempre il
primo al combattimento, lo era egualmente a raddolcire i
mali della guerra. Quando recavasi negli offici del governo,
era per domandare la grazia di un cospiratore, o per
<span class="pagenum" id="Page_26">[26]</span>
chiedere soccorsi in favore di qualche infelice; ed è all'intervento
di Garibaldi, che il sig. Michele Haedo condannato
dalle leggi della repubblica, dovè la vita. — Nel 1844
un orribile tempesta flagellava la rada di Montevideo; eravi
nel porto una goletta, che perdute le àncore, stava affidata
con evidente pericolo, all'unica che le rimaneva; a quel
bordo stavano le famiglie dei signori Carril. — Il generale
Garibaldi informato del pericolo s'imbarcò con 6 uomini
recando seco un'altra àncora, colla quale la goletta fu salva. — A
Gualeguaychu fa prigioniero il colonnello Villagra,
uno dei più feroci capi di Rosas e lo rilascia in libertà,
come anche gli altri di lui compagni. Nella sua spedizione
all'interno, egli si distinse per molti tratti di cavalleresca
generosità, che anche al dì d'oggi formano argomento di
conversazione nel campo dei due partiti<a class="tag" id="tag7" href="#note7">[7]</a>».
</p>

<p>
A due altissime mire ebbe sempre rivolto il pensiero l'illustre
nostro concittadino: sostenere ed accrescere l'onore
del nome italiano, e combattere per la libertà in qualsivoglia
terreno la trovasse in pericolo. E mentre col braccio e coll'animo
intendeva a propugnare i diritti di altri popoli, ei non
dimenticava la terra natia, continuo desiderio e sospiro della
vita solitaria dell'esule, sicchè egli avidamente raccoglieva
coll'anima inebbriata e fremente di nuove speranze le prime
voci dell'epoca nuova che da questa terra recavangli i venti
alla spiaggia americana. È difficile descrivere l'impressione
che le novelle d'Italia cagionavano nell'animo di Garibaldi
ancora in America; la sua fisonomia pareva avesse preso una
espressione nuova, i suoi modi erano divenuti più concitati:
sovente ei s'arrestava sopra pensieri, e gli sfuggiva un leggiero
sorriso come a chi attende una lieta fortuna. Al nome
del nuovo pontefice, e alle lodi che avevano eco in quelle
remote contrade, ei pensò che l'uomo aspettato fosse comparso
sulla terra, e come tutti, s'illuse intorno a quell'uomo!
E caldo in quella illusione, scriveva da Montevideo, unito al
valoroso e nobile amico nostro, il colonnello Anzani, al nunzio
apostolico Bedini in Rio Janeiro, sotto la data del 12 ottobre
colle seguenti parole che troviamo in quella lettera:
«Se queste braccia con qualche uso delle armi, ponno riuscire
ben accette a Sua Santità, noi ben più volentieri le
<span class="pagenum" id="Page_27">[27]</span>
adopreremo in vantaggio di colui che tanto bene serve alla
Chiesa e alla patria. — Purchè sia in sostegno <i>dell'opera
redentrice di Pio IX</i>, per bene avventurati ci terremo noi
ed i nostri compagni, in di cui nome parliamo, se ci sarà
dato poterci mettere il nostro sangue». Cui il nunzio mandava
il 14 novembre questa risposta scritta e firmata di proprio
suo pugno, e che noi serbiamo originale in nostro potere....
«Sento il dovere di significarle senza indugio che
quanto in essa si contiene (nella lettera di Garibaldi) di
devoto e di generoso verso il Sommo Pontefice regnante
è veramente degno di cuori italiani, e merita riconoscenza
ed elogio. Col pacchetto inglese che partì ieri trasmisi lo
indicato foglio a Roma, onde siano eccitati anche in più
elevati petti i medesimi sentimenti.... Se la distanza di
tutto un emisfero può impedire di profittare di <i>magnanime
offerte</i>, non ne sarà mai diminuito il merito, nè menomata
la soddisfazione nel riceverle», e conchiudeva con questo
voto: «quelli che si trovano sotto la sua direzione, deh! che
sian sempre degni del nome che li onora e del sangue che
li scalda! — Con questo voto sincerissimo accompagno
l'augurio ecc., ecc.»
</p>

<p>
Questo Bedini, dei voti <i>sincerissimi</i>, e che lodava nel 1847
i cuori italiani, è quel medesimo che più tardi guidò l'armata
austriaca a bombardare Bologna per più giorni, e a distruggervi
ogni seme di libertà!
</p>

<p>
Ma oramai per Garibaldi era diventato impossibile rimanere
più a lungo lontano dalla patria; e veniva a mirabilmente
secondare il di lui desiderio di ritornarvi e a dare probabilità
di buon esito ad un progetto concepito in tempi remoti,
e per lunghi anni accarezzato, la straordinaria concitazione
degl'italiani residenti in Montevideo, i quali tocchi da quel
medesimo spirito che aveva risvegliato una vita novella nella
madre patria, eransi al lieto annunzio dei primi moti in Italia,
sollevati alle più sublimi speranze, e, cacciati da uno di
quegli impeti di cuor generoso, che non fanno mai fallo nelle
moltitudini, allorchè una grande idea balena loro chiara dinanzi,
avevano in poco tempo per mezzo d'una soscrizione
nazionale raccolto una vistosa somma<a class="tag" id="tag8" href="#note8">[8]</a>, che essi destinarono
<span class="pagenum" id="Page_28">[28]</span>
fin dal primo momento <i>per la spedizione in Italia, comandata
da Garibaldi</i>.
</p>

<p>
Era l'offerta premurosamente accettata come augurio anche
di felice riuscita, e come pegno di appoggio fraterno in
Italia. Presto ogni cosa fu in pronto per la partenza: ma sorgeva
a trattenerlo dal sospirato viaggio il governo di Montevideo,
che non sapeva rassegnarsi alla privazione di un tanto
uomo; ed il giorno della partenza veniva quindi indefinitamente
ritardato. Gli indugi frapposti accoravano profondamente
Garibaldi, che ogni giorno vissuto in quell'inerte
aspettativa, tormentavalo come un rimorso; pareva a lui che
ogni giorno di più passato nella terra straniera fosse una
colpa verso la patria; ond'ei soleva in quella circostanza ripetere
con accento di sentito dolore: — <i>Duolmi che arriveremo
gli ultimi, quando tutto sarà finito.</i> — Sventuratamente
l'amico nostro non fu profeta, e il dolore da cui fu contristato
l'animo suo era destino, che dovesse scaturire da ben
altra ed invero amarissima fonte! Ma venuta l'ora in cui il
governo, a malincuore, assentiva che sciogliesse le vele, presentavasi
il commercio inglese a chiedergli rimanesse per
qualche tempo ancora, come se la sola sua presenza bastasse
a rassicurare gli abitanti, ed a preservargli da ogni colpo del
nemico; ed a Garibaldi, da cui gl'Inglesi apprendevano le
enormi spese diarie causate dal ritenere più a lungo il bastimento
contrattato, offerivano il bisognevole per soddisfarle
durante molti giorni. Questi finalmente trascorsi, accompagnato
da un cento tra soldati della legione ed altri volontarii<a class="tag" id="tag9" href="#note9">[9]</a>,
salpava finalmente da Montevideo nel mese di aprile
del 1848, e dopo una lunga navigazione e quattordici anni
d'esilio onorato, rivedeva e toccava quella patria amata tanto,
e al di cui vento contemplava sventolante quella bandiera,
pel di cui amore aveva dovuto in così giovine età fuggire
<span class="pagenum" id="Page_29">[29]</span>
dal suolo nativo, e menare una vita di stenti per le terre
straniere!
</p>

<p>
Negli ultimi momenti che precessero la partenza di Garibaldi
da Montevideo, egli riceveva fra gli altri segni di
stima e di affetto, una commoventissima lettera del primo
Corpo di quella guardia nazionale, firmato dal valoroso suo
colonnello Tajes e da tutti gli uffiziali — «Non è possibile,
scrivevano, che noi i quali abbiamo veduto voi e i vostri
compagni dividere con noi con tanta generosità e valore
tutti i travagli di questa guerra, siamo indifferenti al vuoto
che lascia tra noi la vostra assenza. Ricevete, proseguivano,
queste brevi parole, come un omaggio imperfetto,
tributato ai grandi servigi da voi prestati all'indipendenza
e alla libertà della nostra patria». Generose parole pronunziate
da generosi, e che strapparono lagrime di riconoscenza
agli occhi di Garibaldi!
</p>

<p>
Approdò Garibaldi anzi tutto in Nizza ad abbracciarvi la
vecchia madre e la moglie coi figli, che aveva qualche mese
prima avviati alla casa paterna, ove delibate un istante le
domestiche dolcezze, s'affrettava a Genova per la via di
mare, collo stesso legno, la <i>Esperanza</i>, che avevalo trasportato
coi compagni da Montevideo. Le accoglienze nella
forte e generosa città furono e di essa e di lui degne; ma
Garibaldi non si fermò che pochi momenti, prese difilato
la via per Torino, ansioso di agire egli pure, essendo già
la guerra dell'indipendenza inoltrata. Ma l'uomo ch'erasi
mosso dall'America, divorato dalla febbre di combattere
per la gloria e l'indipendenza italiana, trovava nel Ministero
d'allora fredda accoglienza, e parole che dovettero
fare una ben triste sensazione su quell'animo non d'altro
bramoso che d'opera, e persuaso che questo fosse titolo
sufficiente ond'essere ben accetto ad uomini che reggevano
un paese combattente contro l'Austriaco. Con modi
nei quali non era abbastanza dissimulato il poco conto in che
era tenuta la patriottica offerta, veniva egli consigliato a recarsi
dal Re, il quale trovavasi coll'esercito intorno a Mantova.
Abbenchè non uso, e repugnante anzi dal chiedere
checchessia, accorreva Garibaldi non ostante a Roverbella
e si presentava a Carlo Alberto. Egli voleva combattere e
dare il suo sangue per l'Italia: questo era supremo bisogno
per lui, e superare gli ostacoli che gl'impedivano lanciarsi
nel campo delle battaglie, era pur sempre combattere
<span class="pagenum" id="Page_30">[30]</span>
e spingersi innanzi. Il Re facevagli cortese accoglimento,
e colle lodi di quanto aveva operato in America
rendevalo avvertito che il di lui nome non eragli ignoto.
Eppure anche Carlo Alberto, allorchè Garibaldi esponevagli
il motivo della sua visita, lasciavalo nell'incertezza, e
rispondeva vaghe parole, invitandolo a parlare ai ministri.
Noi lasciamo alla storia che dovrà trasmettere ai futuri la
spiegazione di tanti avvenimenti accaduti in questi ultimi
due anni, tuttora ravvolti nel mistero, l'incarico di far
palese come il defunto re, lungi dall'approfittare di tanto
entusiasmo, di così maravigliosa devozione alla patria e d'un
nome già tanto noto e caro all'Italia, consentisse invece allontanarlo
da sè, e privare la guerra nazionale d'un sì
potente mezzo di vittoria. Forse egli trascinato obbediva suo
malgrado, e inconscio anche a quella fatalità che poi e la nazione
e lui stesso travolse in tanta sciagura che tuttavia ci
preme. E, se vero è quello che ci venne riferito di Re Caro
Alberto, allorchè, esule in Portogallo, udiva la disfatta
dell'orda francese il 30 aprile sotto le mura di Roma, ei
certo dovè pentirsi di non aver adoperato nella guerra da
lui condotta un così prode e generoso uomo! Narrano
che a quell'annunzio egli esclamasse con viva emozione ed
evidente fremito di gioia: <i>Bravo Garibaldi! bravo Garibaldi!</i>
Forse in quel momento ei rendeva nell'intima sua
coscienza un omaggio negato a calunniate virtù; ed il fiele
onde era stato abbeverato in Novara per qualche istante
cessava dall'amareggiargli l'anima, assorta nella contemplazione
dell'onore italiano vendicato.
</p>

<p>
Dopo avere inutilmente vagato e perduto un prezioso
tempo, Garibaldi recavasi alla fine in Milano, ove il Comitato
di pubblica difesa non esitava un solo istante a trar profitto
dell'illustre guerriero, al quale dava subito l'incarico di arruolare
i volontarii, e formare un corpo che destinava a difendere
la provincia bergamasca. In breve tempo, affidati al
nome del capo, correvano sotto i di lui ordini circa 3000 uomini,
che immantinente venivano spediti alla volta di Brescia.
In segno di affettuosa memoria al compagno d'armi che aveva
secolui diviso pericoli, stenti e glorie in America, Garibaldi
chiamava parte di quel corpo <i>Battaglione Anzani</i>. Non
ancor bene aveva egli disposto le cose nella suddetta provincia,
che era in tutta fretta chiamato a Milano, cui le sorti
avverse della guerra facevano temere guai, che pur troppo
<span class="pagenum" id="Page_31">[31]</span>
si sono poi realizzati. Senza frapporre indugio rispondeva
alla chiamata, e rapidamente avviavasi alla minacciata città.
La nemica fortuna era stata veloce assai più! Garibaldi giungeva
a Monza, distante dodici miglia da Milano, quando
l'infausto annunzio dell'armistizio Salasco gli rivelava la
tristissima condizione delle cose nostre, e l'onta immensa
che la perfidia e lo spirito di parte avevano lanciato sulla
italiana bandiera. Garibaldi, che aveva veduto un sì fiorente
esercito, e i soldati correre bramosi come a festa alla battaglia,
e gioire al tuonare delle artiglierie e affrontare con
tanto valore la morte, sospettò quell'armistizio una trama di
pochi codardi, e l'animo suo altamente italiano e dell'onore
del nome gelosissimo, sdegnò piegarsi a tanto infortunio,
e preferì alla vergogna di scendere a patti coll'Austriaco,
incontrare coi pochi suoi fidi la morte contro il soperchiante
nemico.
</p>

<p>
Disdiceva perciò ogni tregua, e sentendo rivivere in sè
il diritto che appartiene a ciascun cittadino d'opporsi con
tutte le sue forze e in ogni modo alla rovina della patria
od alla sua vergogna, sè costituiva propugnatore della causa
italiana, forte del mandato che la patria confida a chiunque
ha il coraggio d'assumerlo. E se nelle tristi condizioni in
cui trovavansi le nostre sorti precipitate, non era a lui
concesso rialzarle co' propri suoi sforzi, mancante de' mezzi
necessari a tant'uopo, egli volle mostrare almeno coll'esempio
in qual guisa si deve da uomini dell'onor nazionale zelanti,
cedere all'avversa fortuna.
</p>

<p>
Coll'intento adunque di scegliere un terreno, su cui gli
fosse dato protestare solennemente e d'un modo onorevole
per l'Italia contro gli avversi destini, egli avviavasi da Monza
alla volta di Como; di là prendendo la via dei monti dirigevasi
ad Arona, ove tolti all'Austriaco i due vapori <i>S.
Carlo</i> e <i>Verbano</i>, imbarcava su questi le sue truppe, e
con esse navigando pel Lario giungeva alla spiaggia di
Luino inaspettato, mercè le rapide marcie con ch'erasi
accelerato per giungere in Arona. Era Luino occupato in
quella circostanza da un numero di truppe austriache forte
quattro volte più delle sue. Nonostante egli risolvevasi ad
attaccarlo ne' suoi propri alloggiamenti; e l'incredibile audacia
sortendo esito felice veniva a riconfermare la nota
sentenza: <i>chi non ha paura, ha un grande elemento di
vittoria.</i>
</p>

<p>
<span class="pagenum" id="Page_32">[32]</span>
</p>

<p>
Il nome di Garibaldi e l'accanimento con cui sentivasi
attaccato, persuadevano il nemico a ritirarsi dall'occupata
città; ma il concepito divisamento non poteva così presto
mandare ad effetto, che non vi penetrasse Garibaldi, e
giungesse ancora a tempo da fargli prigione un distaccamento,
ricoveratosi nella locanda della <i>Beccaccia</i>. Quanto
più il nemico ravvisava a sè vergognosa quella ritirata,
tanto maggiore era la pertinacia che ei metteva ad evitare
un simile sfregio; la resistenza fu quindi ostinata e sanguinosa,
ma dovette finalmente cessare all'impeto dei nostri,
che guidati da Garibaldi in persona, seguivano più che mai
bramosi il lor capo, che coll'esempio, e con infiammate
parole inferocivali contro l'Austriaco.
</p>

<p>
Nè a questo primo esperimento collo straniero si acquetava
Garibaldi, che lasciate alcune ore di riposo nella notte
ai compagni, allo spuntar del sole conducevali nuovamente
ad inseguire il nemico, il quale concentrate le molte forze
che teneva in quei dintorni, aveva formato una cerchia in
cui i nostri furono rinserrati. Rimasero in quella difficile
posizione per quattro interi giorni senza alcun serio attacco.
Nel frattempo Garibaldi avendo avuto agio a ben conoscere
il terreno ed a studiar modo ad evadersi colle sue
truppe, di notte tempo mettevasi in moto e perveniva con
accorte marcie a sfuggire al nemico ed entrare in Morazzone;
da dove meditava lanciarsi sopra Varese nella speranza
di sorprendere il generale d'Aspre acquartierato in
quel punto con 10,000 uomini; mentre egli comandava appena
a 1,500! Ma stante il numero grandissimo dei nemici
che ingombravano quelle terre, ei non riuscì a siffattamente
celare le sue mosse e gli intendimenti suoi, che
non fosse il di lui arrivo colà, e il concepito progetto ad
un tempo, conosciuto dal generale austriaco. Il quale staccato
un corpo di 5000 uomini, munito d'artiglieria, inviavalo,
e se non erriamo, conducevalo egli stesso sopra Morazzone.
Informato a tempo delle mosse del nemico, Garibaldi
si dispose a sostenere degnamente l'assalto, ordinando che
in ogni punto della città si formassero le barricate. E da
ogni parte cominciò a fervere improvvisamente il lavoro,
per siffatto modo che in breve ora si trovò in istato di ricevere
il nemico, che non tardò a dare l'attacco. Erano le
quattro del dopo pranzo allorchè il fuoco cominciò; l'austriaco
colle bombe, colla mitraglia e coi razzi incendiarii
<span class="pagenum" id="Page_33">[33]</span>
tentò sloggiare i nostri che sempre più irritati pei danni crescenti
della città, s'ostinavano nella difesa: che non era
punto cessata col cadere del giorno. Garibaldi accorrendo
in quella notte a tutti i luoghi ove il rischio era maggiore,
vegliava su tutto e colla sua presenza accresceva il furore
della battaglia nei noti compagni; ma visto inutile l'ostinarsi
in quella lotta tanto disuguale, e temendo d'altronde
d'essere preso tra due fuochi all'apparir del giorno, essendo
il nemico grossissimo in quelle terre, verso le ore tre
dopo la mezza notte, lasciato addietro un buon pugno di
uomini a difendere la ritirata e ad ingannare coi tiri il nemico,
fece uscire le sue truppe dalla città: e divise queste
in drappelli le sciolse avviandole ai confini della Svizzera.
L'austriaco aveva in que' due incontri di Luino e di Morazzone
nuovamente sentito quel braccio medesimo che
l'aveva percosso a Goito, a Pastrengo, ed a Santa Lucia;
e le menti grossolane dei suoi soldati atterriti a quel furioso
tempestare, fantasticavano di demoni accorsi a lor
danno, e dicevano Garibaldi legato coi diavoli e portarne
la divisa, rammentando la tunica rossa dei legionarii italiani
venuti da Montevideo. E quei fatti ricordò più tardi
senza dubbio il general D'Aspre, allorchè in Parma alla
presenza d'un'autorità del nostro regno vuolsi che egli
esclamasse: «L'uomo che avrebbe potentemente giovato
alla vostra guerra, voi non lo avete conosciuto, e questi
è Garibaldi.»
</p>

<p>
Allorquando Garibaldi dopo lunghissime ed accelerate
marcie giungeva in Arona, vi perveniva colle sue truppe
estenuate dalle fatiche e dalle privazioni di ogni genere,
e nessun'altra via gli rimaneva onde provvedere ai suoi
imperiosi bisogni, tranne quella di ricorrere al municipio
della città; il quale del molto danaro che era nelle casse,
sborsava appena lire 7000, di cui Garibaldi diede la ricevuta.
Taluno ha creduto poter giustamente biasimare non
solo quest'atto, ma farne anche all'intemerato guerriero,
che in ogni guisa s'affannava a degnamente sostenere colle
armi l'onore italiano in faccia all'austriaco, un delitto. Però
chiunque abbia sensi e cuore di vero cittadino d'Italia ben
lungi dal dare biasimo, loderà invece altamente l'uomo,
che rivolto il pensiero all'universa nazione, seppe sovrapponendosi
alle impronte ed insensate questioni di <i>provinciali
legalità</i>, con questo ed altri fatti dare un esempio, e
<span class="pagenum" id="Page_34">[34]</span>
segnare francamente la via a chi vorrà un giorno farsi unificatore
della smembrata sua patria.
</p>

<p>
La Svizzera accoglieva finalmente gli onorati avanzi di
quella colonna, che, dopo l'italica rovina nota al mondo
coll'infausto nome Salasco, aveva ancora contro l'irrompente
nemico sostenuto gloriosamente in alto quella bandiera
che Dio ha dato all'Italia, e il suo popolo rileverà
un giorno vittoriosa in faccia allo straniero.
</p>

<p>
Appena Garibaldi ebbe abbandonato l'Italia, sviluppossi
in lui la febbre, di che aveva attinto i germi in Roverbella, e
travagliato da molestia siffatta, passò in Francia, e di là tornò
a rivedere in Nizza la famiglia, che poco stante lasciava per
recarsi a Genova. Il suo tragitto lungo il littorale della Riviera
fu un continuo trionfo; le popolazioni accorrevano da
punti remoti in massa sul di lui passaggio per salutarlo, e i
circoli inviavano le loro deputazioni a felicitare l'eroe di
Montevideo, il combattente di Luino. In onta all'immensa
sventura, l'entusiasmo nei popoli durava! e all'apparire dell'uomo
che aveva sì nobilmente saputo interpretarne i voti ed
i desiderii plaudivano, intendendo con ciò di rendere omaggio
al magnanimo ardimento con cui aveva risposto al palpito
il più santo del loro cuore.
</p>

<p>
In Genova ritiravasi in una villa, intento a guarire dalla
febbre che avevalo ridotto a deplorabile stato. Fu in quella
circostanza che venivagli offerto da parte del Governo del
re un posto distinto nell'armata nazionale, che Garibaldi
non era più nel caso di poter accettare, avendo già prima aderito
ai Siciliani, dai medesimi invitato a recarsi nell'isola a
prendere il comando di quelle truppe. Unito ai fidi compagni
che non s'allontanarono mai da lui, prendeva posto sul vapore
per Livorno onde continuare di là il viaggio per l'isola. La
popolazione di questa città festeggiava entusiasmata l'arrivo
del generale, e tanta forza fece al di lui cuore, che lo indusse
a rinunziare all'impegno contratto colla Sicilia, e rimanere
in Toscana, che non molto dopo lasciò, fatto accorto
dell'obbliquo procedere di alcuni individui di quel Governo
non punto amici a chi non ad una provincia, non a persone,
ma all'universa Italia consacrava vita ed affetti. Uscì dalla
Toscana verso le romane provincie, dirigendosi alla volta
di Bologna; ma giunto alle Filigare sul toscano confine, vedevasi
costretto a sostare, avendo il generale Zucchi inviato
ad impedirgli il passo, un distaccamento di svizzeri; per lo
<span class="pagenum" id="Page_35">[35]</span>
che egli si decise recarsi in persona a Bologna collo scopo
d'indurre quel generale a cambiare di proposito, da cui
non gli venne fatto in alcun modo rimuoverlo; e se poco
dopo otteneva passando per Ravenna di potersi recare a
Venezia, era ciò dovuto soltanto al minaccioso contegno
del popolo, che indignato per quell'impolitico procedere
obbligava il Zucchi a mutare d'avviso.
</p>

<p>
A Ravenna trovò Garibaldi di nuovo le truppe svizzere
aumentate di numero, ed in attitudine tale da fare in loro
supporre ostili intenzioni; la qual cosa fece sì ch'egli tenesse
in guardia la sua gente, 250 uomini circa, e preparata
ad ogni avvenimento; se non che erano per lui le popolazioni,
che in Ravenna, in Faenza ed altrove si sarebbero
ad un solo cenno sollevate contro que' prezzolati stranieri.
Mentre stavano le cose in quelle incertezze, accadeva in
Roma la morte del ministro Rossi; Pio IX fuggiva dallo stato,
e il Governo Provvisorio costituivasi nell'eterna città a
tutelare le leggi e gl'interessi dei popoli, nell'ora del pericolo
abbandonati da chi pur presume affidatogli da Dio quel
santissimo dovere. Premuroso Garibaldi di concorrere coll'opera
sua in quei momenti di crisi a sostegno del nuovo
ordine di cose, da cui sperava un potente appoggio
a la causa italiana: recavasi a Roma ov'era dal Governo
immantinente ricevuto al servizio dello stato. Al partire da
Ravenna aveva Garibaldi avviato la sua gente per Cesena
ad Ancona, ed era essa di già pervenuta alla Cattolica allorchè
dietro ordine del suo capo rivolgevasi su Roma,
da dove partito Garibaldi andava a raggiungerla in Foligno
per guidarla alle frontiere verso Napoli, sulle quali
non comparve che un mese dopo, avendo la popolazione di
Macerata fra cui dovette passare, volutolo a guernigione
nella propria città, la quale ne chiese ed ottenne dal governo
l'assenso.
</p>

<p>
Premendo finalmente custodire lo stato dalla parte di
Napoli, andava Garibaldi a stabilire il suo quartiere generale
a Rieti, spingendo le sentinelle avanzate fino alla linea
che divide i due territori. Tra le facoltà accordategli
dal governo, era pur quella d'arruolare il maggior numero
d'uomini che gli fosse stato possibile; ed egli in ciò tanto
felicemente riusciva, che in breve ora potè contarne sotto
i di lui ordini due mila circa, tutt'ardentissima gioventù,
nella quale scorgevansi individui dalle più umili alle più elevate
<span class="pagenum" id="Page_36">[36]</span>
classi, concordi tutti ed affratellati nel santo amore
della patria italiana, e pieni di fiducia nell'uomo, sotto il
quale erano accorsi volonterosi e colla certezza di essere
condotti ad onorifiche imprese.
</p>

<p>
Noi ci faremo qui a descrivere le feste con cui le popolazioni
della nuova repubblica in mezzo alle quali dovette
Garibaldi passare colla sua colonna, si affrettavano ad onorarlo;
ci basterà il rammemorare per saggio dell'entusiasmo
destato dal di lui nome, come da ogni paese escissero le
genti ad incontrarlo alla distanza di alcune miglia, accompagnate
da musiche e bande militari. Toccata finalmente
Rieti, fu prima sua cura di fortificare quel punto con fossi e
trincee, e munirle d'artiglieria. Poi rivolgendo intieramente
l'animo a ben disciplinare i suoi militi, ei cominciò dal
tenerli in continui esercizi, senza mai lasciar trascorrere
giorno, che con qualche nuova fatica non li tenesse risvegli;
maneggi d'armi, evoluzioni, corse faticose, nulla perdonò;
e tra queste ultime è da memorare una perlustrazione
che fece imprendere a tutta la sua colonna pei monti
Apennini, che durò alcuni giorni, lungo i quali furono continuamente
molestati dalle pioggie, ch'egli a paro del soldato,
non si risparmiò punto, tuttochè appena allora fosse
uscito da non lieve infermità. E tanto per la sua parte ei
si mostrò vigile e della disciplina zelante, che una sola
notte non si rimase dal montare a cavallo e da Rieti recarsi
al confine onde meglio accertarsi dell'esattezza e scrupolosità
del servizio. Ammiravano le popolazioni in lui la straordinaria
attività, l'amore con che all'ordinamento delle milizie
attendeva, ed il modesto vestire che solo distinguevasi
per un <i>poncho</i><a class="tag" id="tag10" href="#note10">[10]</a> bianco foderato di rosso, mentre agli
ufficiali era stato provveduto con abiti convenienti al loro
grado. L'esempio del capo e la condotta dei subalterni,
aveva destato negli abitanti dei paesi circonvicini tale ardore
e desiderio di ammaestrarsi nelle armi, che da ogni parte
facevangli richieste d'istruttori, i quali egli di buon grado
accordava, nessun'altra cosa desiderando più che il vedere
gl'Italiani addestrarsi nelle militari fatiche e rendersi atti
a virilmente combattere.
</p>

<p>
Frattanto Pio IX rifugiatosi tra le braccia del Borbone
<span class="pagenum" id="Page_37">[37]</span>
a Gaeta, aveva respinto con ira e dispetto gl'inviti del
governo di Roma a tornare nella capitale. Evidentemente
ogni mezzo per l'accordo era stato esaurito; le provincie
stanche per quello stato di incertezza in cui versavano, ed
inquiete sul loro avvenire, esigevano dal potere pronti ed
efficaci provvedimenti che alle apprensioni dolorose ponessero
termine, ed apportassero al paese la stabilità nei
suoi destini, e la regolarità nuovamente avviasse negli ordini
politici e sociali.
</p>

<p>
In siffatta emergenza il governo provvisorio convocava
un'Assemblea Costituente, nella quale era mandato a sedere
Garibaldi dal collegio di Macerata. Nella memoranda
seduta del 5 febbraio alzavasi Garibaldi e proponeva si
proclamasse il governo repubblicano, oramai fatto desiderio
di tutti per la ostile condotta del traviato pontefice. Era
la proposta tramandata al 9 dello stesso mese, giorno in
cui trovavasi per la prima volta l'Assemblea legalmente
costituita; discussa vivamente, non molto dopo, e a quasi
unanimità di voti, con applauso dell'astante numeroso
popolo veniva approvata.
</p>

<p>
La risoluzione presa dalla Costituente romana, irritando
le passioni avverse alle libertà popolari, aveva sollevato
contro la nascente Repubblica gli sdegni d'una gente che
ostentando carità di religione, non ha nè credenze, nè fede,
e solo all'ombra di quel manto aspira al trionfo dell'impero
assoluto da cui ottiene potenza, ricchezze ed onori
a danno del popolo che soffre tutte le miserie di questo
mondo, e paga lautamente i suoi felici padroni.
</p>

<p>
Protestando devozione alla chiesa agitavansi Francia, Spagna,
Austria e Ferdinando Borbone; il Vicario di Cristo
invocava e benediceva le bombe straniere che dovevano riconquistargli
l'abbandonato trono, e quattro eserciti rovesciavansi
contro Roma. Francia, fedele alle patrie tradizioni
veniva prima, Giuda e Caino all'Italia, sicchè il secolo XIX
vedeva rinnovato il feroce spettacolo d'un Brenno ancor
più violento dell'antico. Tristi erano le condizioni della Repubblica
romana e tali da mettere spavento in chiunque non
avesse avuto una sovrumana dose di coraggio. Volte in basso
le sorti della guerra contro l'Austria per la preparata disfatta
di Novara, caduta Toscana in mano degli Austriaci, dominata
la Lombardia, Napoli in piena reazione per la vittoria borbonica
in Sicilia, occupata Civitavecchia dalle orde galliche,
<span class="pagenum" id="Page_38">[38]</span>
era il territorio della Repubblica circondato da forti e numerosi
nemici, ed in più parti già da costoro invaso. I timidi,
coloro che ai comodi e alle mezze libertà acquistate senza
stenti, nè merito proprio son pronti sempre a sacrificare
ogni sentimento di nazionale dignità e l'onore, consigliavano
transazione coi soldati venuti da Francia a ristaurare l'assoluto
dominio dei preti; ma non fu, viva Dio! il pusillanime
e turpe consiglio adottato. Decretava la Repubblica
«alla forza s'opponga la forza»; e in pari tempo riuniva le
sue truppe nella capitale, e dalla frontiera di Napoli richiamava
Garibaldi, il quale trovandosi in Anagni, distante circa
60 miglia da Roma, avviavasi alla Capitale ove giungeva due
giorni dopo colla sua gente stanca, per le marcie forzate a
traverso un terreno in cui aveva patito perfino penuria di
acqua. Il popolo di Roma, in onta alle calunnie colle quali
avevano tentato denigrare e fargli prendere in odio Garibaldi
ed i suoi, accorreva numeroso e festante a ricevere i nuovi
venuti; il ministro Avezzana affrettavasi a stringere fra le sue
braccia Garibaldi e a dir parole di lode e d'entusiasmo alla
Legione. Colla presenza di Garibaldi eransi i Romani sentito
crescere l'animo e ciascuno vi ravvisava un pegno di sicura
vittoria. Frattanto, tornate vane tutte le trattative coi capi
francesi, Roma erasi parata a sostenere l'attacco, il quale ebbe
poi luogo nel 30 aprile del 1849. Alle ore 9 di quel mattino
presentavansi i Francesi in numero di 7000 uomini, nella
stoltezza del loro insanabile orgoglio persuasi, che gl'Italiani
non si sarebbero battuti, e alla vista delle armi loro dispersi.
Forse l'esempio di Novara, il cui funesto risultato erroneamente
attribuivano a mancanza di coraggio ne' nostri, aveva
in loro esagerato quel disprezzo verso gli altri popoli, così
radicato in quella vanitosa nazione.
</p>

<p>
Tentata in primo luogo Porta Cavalleggieri da cui furono
virilmente respinti per opera della guardia nazionale, eransi
i nemici rivolti alla porta S. Pancrazio, ove stava Garibaldi
con 300 uomini vegliando alla difesa. Con questo pugno di
prodi egli sostenne l'urto dei battaglioni nemici, e per qualche
momento ne contenne la foga: vide in quella gigantesca
lotta cadergli morto a fianco il maggiore Montaldi, in freschissima
età, e venuto pur esso d'America; vide al Padre
Bassi che stavagli accanto ucciso d'un colpo il cavallo; una
palla di cannone battendogli poco discosto l'aveva coperto
di polvere: la cintura della sua spada era stata lambita da
<span class="pagenum" id="Page_39">[39]</span>
un tiro di moschetto; due altri avevangli bucato il <i>poncho</i>;
buona parte dei 300 erano caduti feriti nel petto, e stanche
le braccia nel percuotere il nemico; — e questi superiore
sempre di numero si avanzava occupando il posto dei caduti
non più difeso. Allora Garibaldi si ritrasse in ordine coi superstiti
e si ricongiunse alla riserva. — Riordinò celeremente
colà le scomposte file, e unito ad altre truppe non entrate
ancora in battaglia, si riversò impetuosamente sui nemici che
già s'erano inoltrati fin presso le porte; l'urto e il furore dei
combattenti furono tali, che i francesi perduto alla fine ogni
ordine, cominciarono a retrocedere e a cercare un rifugio
nelle case vicine, ove riescirono a trincerarsi, ma per poco;
chè Garibaldi con tre sole compagnie si avventò egli stesso
a sloggiarli, e con tanto ardore gl'investiva, che dopo un
lungo combattere astringevali a ritirarsi facendo loro molti
prigioni. — Durò il memorando conflitto fino alle 6 della sera,
lasciandovi i Francesi circa 500 morti, e poco meno di 600
prigioni. Diresse Garibaldi quella difesa, e v'acquistò nuova
fama pel maraviglioso coraggio, e le opportune disposizioni
così energicamente secondate dalle truppe, dalla guardia
nazionale e dal popolo.
</p>

<p>
Dopo alcune ore di riposo, Garibaldi ardente nel desiderio
di cacciare d'Italia questi nuovi stranieri venuti a conculcarla,
dirigeva nuovamente le sue truppe contro i Francesi
ritiratisi a Palo, 10 miglia distante da Roma, con animo deliberato
di attaccarli e venire ad un decisivo risultato. Il generale
nemico, compreso quale fosse l'intenzione di Garibaldi,
spedivagli un messo proponendo un armistizio, cui
egli sdegnosamente: «andatelo a fare a Parigi.» Ma la
proposta medesima fatta da lui pervenire al triumvirato alle
cui determinazioni doveva in ogni caso sottomettersi, era
dai supremi regolatori accettata, e Garibaldi rientrava quindi,
benchè a malincuore, ne' suoi alloggiamenti in città, che
l'accoglieva tra le acclamazioni e gli evviva universali.
</p>

<p>
Il giorno della battaglia i soldati avevano veduto il loro
capo avvicinarsi amorevolmente ai feriti, abbracciarli, e dar
loro il conforto di affettuose parole e di lodi: «<i>Consolatevi</i>,
diceva, <i>voi cadete in Roma per la libertà e l'onore d'Italia.</i>»
</p>

<p>
Sublimi parole che rivelano l'altezza dell'animo, la potenza
di sacrificio e la tempra dell'amore alla patria in chi le
pronunciava, e in chi le udiva confortato! Possano gl'Italiani
tutti comprendere, e mostrarsi degni di siffatte consolazioni!
</p>

<p>
<span class="pagenum" id="Page_40">[40]</span>
</p>

<p>
Il dì dopo allorchè avviava le truppe a respingere i Francesi
da Palo, ei volle in prima recarsi sul campo, ov'erano
caduti i prodi commilitoni, per onorare di sepoltura gli
estinti, e assicurarsi meglio se qualche ferito fosse rimasto
dimenticato sul luogo. Le quali amorevoli premure osservando
i valorosi soldati, sentivano sempre più crescere in
loro l'affetto per l'umano e non meno valoroso lor capo.
</p>

<p>
Dopo questa vittoria riportata contro lo straniero e per
la quale Garibaldi esultava contento di aver fatto una volta
toccar con mano ai Francesi <i>se veramente gl'Italiani si
battono</i>, quella fatalità che da tanti secoli pesa sull'infelice
Italia voleva che quelle stesse armi che avevano respinto
l'invasore venuto di Francia si appuntassero pochi dì dopo
contro petti italiani; poichè essendo in quei giorni invaso il
territorio della repubblica da un esercito mandato dal re
Borbone, era necessario ricorrere alla forza onde respingere
gli aggressori. Per lo che le truppe non ben anco ristorate
del lungo faticare in quel giorno 30 d'aprile, dovevano rimettersi
in marcia e disporsi a versare sangue fraterno. La
qual impresa doveva profondamente affliggere l'italiano
animo di Garibaldi, in estremo repugnante ai dissidi ed alle
guerre tra noi figli d'una medesima madre. Pure la malignità
degli uomini di Gaeta avevalo collocato in tale situazione,
che imponevagli, senza via di scampo, anche questo dolorosissimo
sacrificio — ed egli accettò. — Uscì da Roma con
4,000 uomini, e corse ad incontrare i fratelli convertiti in
nemici, bramoso di torsi dinanzi quanto più presto fosse stato
possibile l'amarissimo calice. Avevano i borbonici in numero
di 7,000 occupato Valmontone, e Garibaldi ad ora già
tarda erasi andato a collocare in Palestrina, posizione vantaggiosissima,
nella quale meditava attirare il nemico che
intento a riposarsi la notte non sembrava disposto venire
alle mani per quel giorno; ma Garibaldi volendolo costringere
a scuotere l'inerzia e ad uscire dai suoi alloggiamenti,
gli tenne durante le ore notturne quattro compagnie continuamente
ai fianchi con ordine di inquietarlo senza posa, e
mantenere vivo l'allarme nel di lui campo; nè sopravvenuto
il giorno egli faceva cessare quel fuoco, nella speranza che
stanco il nemico di essere molestato, sarebbesi finalmente
risolto a respingere seriamente gli assalitori; nè male s'appose,
chè tratto in inganno dalla ritirata di quelli si lasciò facilmente
trascinare ad attaccarne il grosso in Palestrina. Erano
<span class="pagenum" id="Page_41">[41]</span>
le 3 pomeridiane del giorno 8 di maggio allorquando la zuffa
cominciò, e non ebbe fine che a tarda sera. L'insegna del
dispotismo fu atterrata, la virtù repubblicana prevalse, ma
del valore malaugurato dei napolitani fratelli, rimasero, dolorosa
testimonianza, 800 uomini fuori di combattimento.
</p>

<p>
I Francesi che per molti giorni erano rimasti quieti nei
presi alloggiamenti, collo scopo di guadagnar tempo, onde
avere rinforzi d'armi, d'uomini e di artiglierie d'assedio,
covando in petto il perfido disegno di restaurare pienamente
l'antico ordine di cose dalla pubblica coscienza condannato,
avendo fatto qualche movimento, per cui sembravano minacciare
nuovamente Roma Garibaldi fu richiamato subito
in città. Respinti da un lato i borbonici, venivansi inoltrando
dall'altro su Bologna gli Austriaci. Gli Spagnuoli anch'essi
sbarcavano in Fiumicino rivolgendo un proclama nella loro
lingua al popolo, di cui s'annunziavano liberatori.
</p>

<p>
Fu in que' momenti che il triumviro Mazzini dirigendosi
al plenipotenziario di Francia facevagli osservare la slealtà e
l'ignominia di proseguire oltre gli ostili disegni contro Roma
dinanzi alla triplice invasione accennata «Vi sarebbe in ciò,
esclamava l'intemerato triumviro, qualche cosa simile all'accordo
schifoso del 1772 contro la Polonia.» E l'accordo tra
gl'invasori tutti v'era pur troppo, come risulta dai dibattimenti
nell'assemblea francese nelle tornate d'ottobre. Ma
intavolatesi tra il Lesseps e il triumvirato trattative di sospendere
le ostilità, il governo pensò mettere a profitto quel
tempo sbarazzandosi dell'esercito borbonico, che era nuovamente
venuto ad accamparsi in numero di 16,000, e munito
di numerosa artiglieria in Velletri ed in Palestrina, avente
a capo lo stesso re Ferdinando, che male sapeva comportare
l'onta della prima disfatta ricevuta dalle armi repubblicane.
</p>

<p>
Bologna già da vari giorni sosteneva a quell'epoca una
lotta accanita contro l'esercito austriaco. Tuttochè priva di
artiglieria, e in gran parte anche della sua armigera gioventù
accorsa alla difesa di Roma, trovò nell'antica sua fierezza
tanto e tale valore da resistere per otto intieri giorni al bombardamento
e agli attacchi della preponderante forza, facendole
costar cara la vittoria. Accompagnava l'orda barbarica
il prete Bedini in nome di Pio IX.
</p>

<p>
In onta a questi rovesci ed ai pericoli che la stringevano,
la repubblica mantenevasi ferma e lungi dall'affievolirsi
nell'animo, spediva 12,000 uomini con 12 bocche da fuoco
<span class="pagenum" id="Page_42">[42]</span>
ad incontrare il Borbone. Comandava l'avanguardia il colonnello
Giuseppe Marocchetti, il corpo di battaglia Garibaldi,
il comando supremo commesso al generale in capo.
Era sull'aggiornare del 19 maggio allorchè Garibaldi avanzatosi
verso Velletri incontrava alla distanza di alcune miglia
il nemico in grosso numero, ch'egli non esitò di attaccare
con 100 uomini di cavalleria, seguendo il suo stile
di mostrare in certi casi estrema audacia e risolutezza,
affine di sorprendere la fortuna: ebbe in quello scontro la
peggio, e negli avviluppamenti della ritirata gli cadde a
terra il cavallo, che lui pure trascinò al suolo, lasciandogli
contuso il volto e ferita una mano: ma risalito celeremente
in groppa e postosi alla testa di 500 uomini di fanteria ritornava
alla carica colle baionette calate, dinanzi alle quali il
nemico cedeva il terreno, e finiva per andarsi a rifuggire
sotto le mura di Velletri, da dove continuò ad opporre accanita
resistenza, in onta alla quale Garibaldi proseguì a
combattere, tuttochè inferiore di forze, non essendo ancora
il grosso della spedizione romana ripervenuto al luogo
della battaglia. Caricò a più altre prese il nemico alla baionetta,
e sarebbe forse anche riuscito colle poche truppe
sotto i suoi ordini a dare un colpo decisivo che avrebbelo
fatto padrone d'una parte della città, se la poderosa artiglieria
dei borbonici collocata nell'altura dei Cappuccini non lo
avesse con vivo e continuo fuoco tenuto lontano. Ravvolgeva
in animo Garibaldi il progetto di precludere la via di fuggire
a re Ferdinando e farlo prigione, lo che forse temendo,
erasi questi quasi sul principiare della battaglia messo in
salvo, con ordine a' suoi soldati di seguirlo nella notte. Tutto
il giorno 19 si durò a combattere vigorosamente da ambe
le parti, e soltanto a sera avanzata si pose fine alla strage
fraterna, che s'è fatta maggiore per l'arrivo durante il giorno
delle altre forze repubblicane sotto le mura di Velletri,
che tacitamente abbandonata dai borbonici accorsi a raggiungere
il re fuggitivo, venne dai Romani, già preparati ad attaccarla,
occupata nel giorno seguente 20 di maggio. Fu
quello scontro doloroso e rimarchevole pel numero dei
fratelli nel campo nemico rimasti fuori di combattimento,
e che si fece ascendere a 1,200.
</p>

<p>
Avendo parte di quella spedizione contro Velletri, ripresa
la via di Roma, Garibaldi si rivolse due giorni dopo
con 8000 uomini verso il regno di Napoli, non senza speranza
<span class="pagenum" id="Page_43">[43]</span>
di raggiungere quei fuggenti accelerando le marcie,
nè senza la lusinga che entrando nel regno sorgesse qualche
moto favorevole alla causa della libertà. E questa lusinga
appare evidente dal proclama che usciva in quei giorni
diretto ai napoletani «Fratelli, diceva, noi non veniamo ad
imporvi alcuna legge, veniamo per dirvi una parola libera,
motrice di magnanimi affetti, per innalzare in mezzo a voi
il vessillo della patria comune.» E se i Francesi non erano,
forse l'Europa vedeva da quel canto d'Italia sorgere una
potente favilla, che l'incendio avrebbe più fieramente ridestato.
Non appena toccava Garibaldi Rocca d'Arci, che riceveva
ordine dal governo di sforzare le marcie verso la
capitale, disponendosi i Francesi a nuovamente attaccarla.
Rifece adunque il cammino non riposando nè giorno nè notte,
in tal guisa che il 2 giugno entrava colla sua colonna in
Roma.
</p>

<p>
Il generale francese avea fissato il giorno 4 per riprendere
le ostilità, siccome è provato dalla lettera ch'egli stesso
inviò al generale Roselli: poi contro la data parola cominciò
invece il fuoco nella notte del 2 al 3, con intento di sorprendere
i difensori, e terminare con un colpo di mano l'impresa,
che prevedeva difficile, tuttochè avessero affermato che
<i>gli Italiani non si battono</i>.
</p>

<p>
A un'ora dopo mezzanotte i Francesi avanzaronsi alla
villa Pamfili, rispondendo in italiano, colla mira di meglio
nascondersi al grido d'allarme delle scolte, <i>viva la Repubblica
Romana</i>; e in questa guisa riescirono in numero di
6000 a sopraffare il presidio che vegliava alla difesa di quel
punto; ma pervenuta la notizia di tanta slealtà agli altri corpi,
tutti accorsero indignati al loro posto preparati a qualunque
evento. Il nemico avendo continuato a venire innanzi e a
trarre colle artiglierie, il combattimento divenne ben presto
generale. Fin dai primi rumori Garibaldi era accorso al
quartiere delle sue truppe, che già in pronto non attendevano
che i di lui ordini. — Dette poche parole raccomandando
severa disciplina e di rammentarsi dell'onore italiano,
guidavale a passo di carica a porta S. Pancrazio. Il nemico
aveva già occupato oltre villa Pamfili quella di Valentini e
l'altra dei Quattro Venti; l'energica resistenza opposta dalle
truppe già accorse era stata superata dal numero, gli sforzi
con cui eransi adoperate a sloggiarlo erano tornati vani. Garibaldi
arrivava in quel punto, e postosi senza più alla
<span class="pagenum" id="Page_44">[44]</span>
testa dei battaglioni li rincorava coll'esempio; e col solito
impeto li conduceva ad assaltare il nemico colle baionette:
lì s'impegnò furiosissima la tenzone, che durò senza mai
ristarsi per quattro intiere ore. Alla fine i Francesi non potendo
tenere più fermo cedettero il campo già occupato, rimanendo
però nella villa Pamfili. — Rinforzato di nuove truppe,
il nemico tornò all'assalto, e dopo alcune ore di lotta disperata
riprese le abbandonate posizioni. Verso mezzogiorno
Garibaldi riordinata la sua gente, ed era sempre la stessa,
conducevala per la seconda volta contro i Francesi, i quali
con doppio numero di forze contrastarono ferocemente il
terreno, che più tardi dovettero sgombrare. Ma il nemico
potendo disporre di truppe fresche e di numerosi battaglioni,
cacciava innanzi sempre nuove colonne, contro le quali non
reggendo più il numero, Garibaldi dopo avere sostenuto per
più volte e sempre colla stessa virtù lo scontro col nemico,
ordinò la ritirata e si ridusse al casino detto il Vascello, da
dove continuò a combattere sino alla sera. Ebbero i Francesi
una perdita quattro volte maggiore de' nostri, e confessarono
che quella era stata una lotta da giganti. Garibaldi dovunque
appariva seminava il terrore e la morte<a class="tag" id="tag11" href="#note11">[11]</a>. Il combattimento
durò 17 ore, la mischia fu più che tutt'altrove sanguinosa e
feroce presso alla villa Pamfili, ove Garibaldi fece quasi sempre
combattere corpo a corpo, all'arma bianca. Rendendo
conto al Triumvirato di quanto erasi fatto in quel giorno egli
scriveva, parlando dei suoi commilitoni «io non saprei distinguere
alcuno, perchè tutti si sono egualmente distinti».
Garibaldi perdè in quel giorno due degli uffiziali ch'eran
venuti con lui d'America, i maggiori Ramorino e Peralta,
degni d'onorata memoria. Il nostro valoroso amico Giacomo
Medici, colonnello della legione portante il di lui nome,
diede in quel giorno una solenne prova di quanto può aspettarsi
da lui l'Italia nella futura guerra nazionale.
</p>

<p>
È impossibile, e riescirebbe d'altronde troppo lungo il
tener dietro ad uno ad uno de' numerosi fatti in cui Garibaldi
si fece rimarcare per valore e per accortezza sia nel respingere
il nemico, sia guidando le sue truppe ad attaccarlo nelle
proprie trincee. Nei giorni 5 e 6 di giugno furono rinnovate
le offese dagli assedianti, i quali sempre ricacciati, resero quei
giorni memorandi per le grandissime loro perdite e per
<span class="pagenum" id="Page_45">[45]</span>
nuove vittorie delle armi italiane. Garibaldi diè loro tali
fierissime percosse, che li lasciarono sovente atterriti e
sanguinosi. Le lotte dei tempi omerici furono in quei giorni
rinnovate con lode somma dei nostri, coll'onta e col
danno dei nemici. La luce diurna non bastando agli animi
inaspriti, Garibaldi usciva di notte tempo ad attaccare i Francesi
che certo non s'aspettavano a tanto ardimento. Era tale
l'ardore, l'attività e l'indomabile coraggio di lui in quelle
arditissime fazioni, che i Romani chiamavanlo il <i>leone della
serra</i>. Memorabile tra tutti gli altri per individuale coraggio,
si è il fatto in cui con solo 8 uomini di cavalleria cacciò da
un palazzo fuori porta S. Pancrazio i famosi <i>Chasseurs de
Vincennes</i>, che non seppero lungamente resistere a quell'impeto,
e cercarono scampo fuggendo per le finestre.
</p>

<p>
Avendo i Francesi piantato delle batterie, i di cui fuochi
riescivano oltremodo funesti ai Romani, Garibaldi mise mano
a una via sotterranea, che li conducesse a quella volta con
animo di farle colle mine saltare in aria, lo che impedivagli
il nemico di mandare ad effetto, col rivolgere le acque dentro
i lavori già avanzati, e de' quali egli s'era avveduto.
</p>

<p>
La sera del 10 meditando un audacissimo colpo, Garibaldi
riuniva buon nerbo di truppe nella piazza di s. Pietro, e fattele
disporre per una <i>incamiciata</i>, le conduceva fuori dei
muri con ordine di avanzarsi in silenzio e di scagliarsi al
convenuto segnale sull'accampamento nemico, colla baionetta
alla mano. Un inaspettato contrattempo faceva sì che
l'avanguardia sparato qualche tiro prima di giungere al
luogo, rendesse avvertiti i Francesi dell'imminente pericolo
e non più eseguibile il preparato assalto.
</p>

<p>
Tale stizza i Francesi aveano concepito contro Garibaldi,
che allorquando appresero com'egli soleva dall'alto del palazzo
nella villa Corsini osservar le loro operazioni e dirigere
i movimenti delle truppe romane, cominciarono a far piovere
sulla malaugurata casa e cannonate e bombe in tal copia, che
non molto dopo dovette Garibaldi abbandonarla perchè interamente
guasta e prossima a crollare. Di là egli trasportò
il suo quartiere nella villa Spada, egualmente esposta ai tiri
del nemico.
</p>

<p>
Spuntava frattanto il giorno 12, in cui il generale Oudinot,
terminati i lavori d'approccio, trovavasi in posizione di poter
bombardare Roma; per cui rivolgendosi alle autorità
scriveva: che ove dopo 12 ore dall'intimazione la città non
<span class="pagenum" id="Page_46">[46]</span>
si fosse arresa, avrebbela attaccata di viva forza: al che il
Triumvirato fermo nell'onorevole proposito: «Non tradiamo
mai le nostre promesse, rispondeva: abbiamo promesso
difendere l'onore del paese e la bandiera della Repubblica:
manterremo la nostra promessa.» E dodici ore dopo ricominciava
più che mai furiosa la pugna. Videro in quel giorno
i Francesi tali prove di audacia, di valore e di militare scienza,
che ne maravigliarono spaventati. Garibaldi dà di quella tremenda
giornata, ch'egli dirigeva in persona, un saggio nella
relazione che trasmise al governo; ivi è detto: «Il furore
de' nostri era al colmo, poichè mancando di munizioni,
questi prodi colsero le pietre, e con esse sconfissero il
nemico, gli tolsero le baionette dai fucili, e se ne servirono
come d'un arma terribile.»
</p>

<p>
In tutti quei giorni di lotta che seguirono dal 13 al 22,
Garibaldi fu visto dì e notte continuamente nei luoghi ove
più ferveva la battaglia, ed era più evidente il pericolo: la
gente non sapeva com'egli potesse tanto assiduamente mostrarsi
dovunque le emergenze di que' fortunosi momenti
richiedessero la presenza d'un uomo che valesse col consiglio
e l'audacia a debitamente provvedervi. Egli pareva non
sentir mai il bisogno del riposo o quello del cibo: sarebbesi
detto che nel fuoco e nelle aspre fatiche della guerra prendessero
le di lui membra ristoro e forze novelle.
</p>

<p>
Occasione di nuovi ingenti sforzi e di valore disperato
diede a Garibaldi la notte in cui i nemici per la lenta ma sicura
via delle opere d'assedio, apparvero dentro i muri della
città. Trovavasi egli in quel momento in un posto di riserva
e non appena giungevagli l'infausta notizia, che in un colle
truppe accorreva ad assalire colla baionetta calata il nemico,
che in fortissimo numero già s'era trincerato nelle prese
posizioni. Tornata vana tanta virtù, egli non si perdeva d'animo
per questo; chè all'alba con nuovo furore avventavasi
risolutamente un'altra volta all'ardimentoso cimento. Spinse
i soldati a metter piede perfin sui lavori del nemico, e con
tal impeto e dispregio del pericolo il fece, che erasi condotto
tanto innanzi, che i nostri toccavano le punte delle carabine
ai soldati nemici, le quali sopravanzavano dalle paralelle.
Pure anco questo secondo tentativo rimaneva pur troppo
senza frutto dinanzi all'ostacolo dei trinceramenti, senza
di cui il nemico avrebbe dovuto come già altre volte ritirarsi
sanguinoso e disfatto. Erano quelli momenti supremi,
<span class="pagenum" id="Page_47">[47]</span>
e la posizione tristissima; e nonostante il coraggio e il desiderio
di nuovi paragoni col nemico in tutti raddoppiavansi
allo spettacolo sublime di Garibaldi e de' suoi. — Roma riviveva
ai tempi antichi.
</p>

<p>
Dalla nuova posizione in cui s'erano fortificati, i Francesi
bombardarono senza posa per molti giorni la città, e gravissimi
danni arrecarono agli antichi monumenti, che altri
barbari e in più barbari tempi avevano rispettato. E la ferocia
di codesti stranieri che non offesi, nè provocati eran
calati in Italia senz'altra ragione che il numero<a class="tag" id="tag12" href="#note12">[12]</a>, senz'altro
diritto che il sangue, veniva spinta a tal grado, che i
consoli delle estere nazioni, indignati a tanto strazio diressero
al generale francese una nota nella quale protestando
contro «<i>quel modo d'attaccare</i> che non solo minacciava le
proprietà e le vite dei neutri abitanti, ma anche quelle
delle donne e dei fanciulli, chiedevano in nome dell'umanità
e delle nazioni civili che desistesse dal bombardare
più oltre, per salvare dalla distruzione la città monumentale
che è considerata come sotto la protezione morale di
tutti i paesi inciviliti del mondo.»
</p>

<p>
In onta alla voce che il mondo cristiano sollevava per bocca
de' suoi rappresentanti in Roma contro il vandalismo de' soldati
di Francia, le bombe continuarono senza ristarsi un momento
a cadere sull'eroica capitale d'Italia, e quanto più
codesti pretesi liberatori dei popoli vedevansi da un piccol
numero d'uomini, nuovi quasi tutti alle armi e privi dei
potenti mezzi di guerra, di cui essi potevano disporre, contrastato
il trionfo e sovente ancora battuti, tanto maggiormente
s'imbestialivano, e il concetto furore con atti crudelissimi
disfogavano. Poco pareva a costoro il fulminare notte
e giorno la città coi mortai e co' cannoni, che anche spingevano
all'assalto i soverchianti battaglioni; ma a traverso le
tenebre, colla mira d'introdursi non visti e per sorpresa,
dacchè l'approssimarsi di giorno e venire a far prova faccia
a faccia del proprio valore coi nostri avevano vedute tornar
loro sempre a danno e a vergogna. E tale esito ebbe il colpo
tentato la notte del 25, in cui da tutti i punti assaliti vennero
coraggiosamente respinti. Ripeterono l'assalto la notte del
27 giovandosi d'una fitta nebbia e attaccando colla baionetta;
<span class="pagenum" id="Page_48">[48]</span>
ma non valse loro nè la sorpresa nè la risolutezza dell'assalto,
chè un muro insuperabile di petti cittadini s'oppose a contrastarli
il passo. Ivi s'accese una mischia talmente accanita
da ambe le parti, che durante tutta la notte si continuò a
combattere, il micidiale incontro protraendosi fino a tardi
nel giorno seguente. Garibaldi sempre in mezzo al fuoco
aizzava i compagni in quel furore e gli esortava a non cedere,
a tener fermo per l'onore italiano, e accorrendo dovunque
accresceva l'animo e la rabbia nei combattenti. «Voi pugnate
per la libertà e per l'onore d'Italia!» era il suo grido
prediletto di guerra, e a quel grido raddoppiavansi come
per incanto i colpi, sotto i quali cadevano i Francesi a mordere
quel mal tocco terreno. L'orribile pioggia di bombe e
di granate accompagnava incessantemente quegli attacchi
alle fortificazioni, protetti pur anco dalle artiglierie che avevano
già grandemente dilatato la breccia. Sulla quale avendo
finalmente i nemici lanciato il dì 30 un numero sterminato
d'uomini, poterono collocare una batteria che rendeva quasi
del tutto vana ogni ulteriore resistenza. Nonostante male
sapendo Garibaldi comportare quel trionfo del nemico, che
oramai non era più in poter d'uomo contrastare lungamente,
egli volle far prova di scacciarlo dalle occupate posizioni,
e riuscivagli il colpo; senonchè rivennero poco dopo i
Francesi alla pugna, e dovè Garibaldi ritirarsi non senza
però ritentare la fortuna che sorridevagli per l'ultima volta,
poichè avendo nuovamente respinto il nemico, quando
tutto già pareva perduto, questi rinforzatosi con nuove truppe,
rese impossibile ad umana forza ogni altro tentativo.
</p>

<p>
Questi rovesci ben lungi dal far desistere Garibaldi da
ogni idea d'ulteriore resistenza avevanlo sempre più confermato
nel pensiero di continuarsi ad opporre al Francese
nella terza cinta protetta dalle barricate al di qua del
Tevere, e dopo aver fatto rovinare il ponte di S. Angelo e
quello di Sisto. Se il magnanimo proposito non fu mandato
ad effetto, debbesi attribuire a cause che da lui non dipesero,
e le quali la storia, fedele custode delle umane azioni,
farà note più tardi.
</p>

<p>
Non patendo a Garibaldi l'animo di cedere le gloriose armi
allo straniero invasore, risolveva uscire da Roma, ed avventurarsi
a nuovi pericoli; e fatto appello ai compagni con
queste parole che riportiamo fedelmente:
</p>

<p>
<span class="pagenum" id="Page_49">[49]</span>
</p>

<p class="indl">
Soldati,
</p>

<p>
Ciò che io offro a quanti vogliono seguitarmi, eccolo: fame,
freddo, sole. Non paga, non caserme, non munizioni,
ma avvisaglie continue, marce forzate e fazioni alla baionetta. — Chi
ama la patria e la gloria mi seguiti.
</p>

<p class="indr">
Garibaldi.
</p>

<p>
radunò circa 3,000 uomini coi quali s'avviò alla volta di
Tivoli, non lontano forse dal credere che mantenendosi
per qualche tempo nella campagna, avrebbe potuto riunire
a sè maggiori e considerevoli elementi onde organizzare
una lunga resistenza contro gli stranieri, che da due parti
diverse aveano invaso l'Italia, e i quali ad un tempo
s'affaccendavano ad inseguirlo, ben mostrando come degli
Austriaci chiamati barbari non fossero punto dissimili codesti
altri calati di Francia bestemmiando parole di libertà.
</p>

<p>
Non ignorava Garibaldi l'ardore con che ambedue si sarebbero
egualmente lanciati sulle di lui tracce, e perciò affine
di meglio celar loro e la propria situazione e le sue mire,
aveva diviso in molti piccoli drappelli le sue genti che spinse
in direzioni diverse, mostrandosi così nel tempo medesimo
in disparatissimi punti. Per lo che i nemici, francesi ed
austriaci, quantunque in numero di gran lunga superiore,
mal sapendo ove rivolgersi per coglierlo, vedevansi obbligati
ad errare alla ventura, e con inutili marcie stancare i
propri soldati, che talora quando meno vi s'attendevano,
sentivansi improvvisamente colpiti dai tiri d'un nemico, di
cui non trovavan più orma. Con questo incessante avvicendarsi
di marcie e di inseguimenti erasi condotto in Toscana,
coll'intendimento di tentare anche quelle popolazioni e conoscerne
l'animo. Apparve perciò nelle vicinanze di Montepulciano
verso il 10 di luglio, e sostò per prendervi riposo
sull'alpestre monte Fallonico, ove era impossibile al nemico
l'avvicinarglisi. Entrò più tardi in quella città, ove da un
convento di frati furongli tratti alcuni tiri di fucile; la qual
cosa diede luogo a che Garibaldi ritenesse presso di sè e
conducesseli fuori, e il sottoprefetto ed alcuni preti di quel
paese, i quali rilasciò poi subito, senza ulteriormente occuparsi
nè di loro nè dei frati.
</p>

<p>
Accennando da Montepulciano alla volta d'Arezzo, stavano
in quest'ultima città e nella stessa Firenze in allarme gli
uomini della ristorazione, e l'italiana Arezzo vide le sue
porte chiudersi all'avvicinarsi di Garibaldi, come se uno
<span class="pagenum" id="Page_50">[50]</span>
straniero nemico o un malfattore la minacciasse. Contro la
quale condotta protestarono in modo solenne il popolo e
gli abitanti di quei dintorni, i quali affrettaronsi numerosi a
salutare i fratelli ed a recar loro il bisognevole, onde potessero
ristorarsi della fame e della sete patite in que' lunghi
travagli.
</p>

<p>
Erano in que' momenti le condizioni d'Italia tutta, e di
Europa, poco o nulla favorevoli alla causa della libertà, perciò
i popoli non potendo corrispondere agli eccitamenti di
Garibaldi, stavano quieti, oppressi dagli eserciti stranieri,
accampati in gran numero nelle nostre provincie. Fattosi
persuaso Garibaldi della realtà dolorosa, per cui doveva rimettere
ai giorni avvenire il compimento del magnanimo
proposito rifaceva i passi, avviandosi verso l'Umbria. Anche
durante quella ritirata ebbe sempre ai fianchi l'austriaco,
che inseguivalo numeroso e senza prender mai posa. Marcie
e contromarcie precipitose e continue, riposi brevi, e conturbati
sempre dal pensiero d'un attacco imminente, vigilanza
diligentissima, corse per luoghi alpestri e tenuti per impraticabili;
talora circondati dal nemico, che stava per serrarli
nella vasta cerchia, che facevasi ad ognora più stretta,
e con volte e rivolte sfuggirgli dalle mani, che già si stendevano
sopra di loro; tal altra lanciarsi arditamente tra mezzo
alle schiere nemiche, e transitare al punto bramato senza
che azzardassero offenderli. Per siffatte circostanze fu maravigliosa
quella ritirata verso gli stati romani, da dove Garibaldi
risolveva ricoverarsi finalmente in S. Marino, nella
certezza di esservi ben accolto.
</p>

<p>
La disciplina più rigorosa fu da Garibaldi fatta osservare
dalle sue truppe lungo questa escursione; a tale spinse lo
scrupolo da quel lato, che per lievi mancanze inflisse i più
severi castighi. I luoghi per cui transitò non ebbero che
a lodarsi dell'ordine e del rispetto alle persone e alle cose.
Allorchè le vettovaglie mancavano, ei ricorreva alle comuni
che fornivangli l'occorrente, e giammai si fece lecito di
togliere da per se neppure lo strettamente necessario.
</p>

<p>
Molte volte i suoi uffiziali instarono presso di lui affine di
indurlo a battersi col nemico, ed egli consultando la difficile
posizione in cui si trovavano, e calcolato con maggior prudenza
le cose, rifiutò costantemente di farsi aggressore.
Mancavangli i mezzi di trasporto pei feriti, mancavagli un
luogo sicuro ove depositarli: come mai avrebbe egli potuto
<span class="pagenum" id="Page_51">[51]</span>
acconsentire in tanto critica condizione, che i di lui compagni
s'esponessero alle eventualità di una lotta, dalla quale
erasi convinto non poter più ricavare quei benefizi di che si
era lusingato dapprima?
</p>

<p>
Entrava quindi in S. Marino, ove il governo e gli abitanti
facevangli tutta quell'onorevole e lieta accoglienza che si
doveva a fratelli. Quivi chiamati a sè gli uffiziali, rendeva
lor noto essere oramai inutile continuare nell'intrapresa,
e necessario quindi lo sciogliersi, e provvedere ciascuno
alla propria salute in quella terra amica. Frattanto l'austriaco
avea per mezzo del governo di S. Marino fatto proporre
a Garibaldi una capitolazione, colla quale era offerto
libero il campo per ritirarsi al proprio paese ad ognuno
della sua colonna, ed assicurato a lui un passaggio per l'America.
Concertato col reggente di S. Marino il modo di
salvare i compagni, rifiutò per sè ogni patto dell'austriaco,
cui non volle umiliarsi.
</p>

<p>
Non rimanendo in Italia più altro campo ove si combattesse
contro lo straniero, tranne Venezia, ei concepì lo
ardito divisamento di recarsi a far le ultime prove nell'eroica
città, che oramai sola sosteneva la bandiera italiana
colla guerra. Perciò accompagnato dalla moglie che da Roma
avevalo voluto seguire ad ogni costo, e da un centinaio
d'uomini i quali in onta a tutto non seppero risolversi ad
abbandonarlo, scese dalla montagna di S. Marino alle pianure
del Cesenatico, ove stavano a vigile guardia numerosi
gli austriaci, più che mai bramosi di averlo nelle mani.
Mercè la scorta di generosi patriotti di quei dintorni potè
la piccola brigata passare non vista in mezzo ai nemici, e
giungere alla sponda senza verun ostacolo. Solo non ebbe
amica la fortuna quel santo martire, il quale smarritosi
nella corsa cadde in potere del nemico, e più tardi spirò
in Bologna rotto dai piombi tedeschi stromenti dell'ira
clericale. Perdita che lasciò un immenso dolore nell'animo
di Garibaldi che nel P. Bassi venerava il vero tipo dell'uomo
di Dio.
</p>

<p>
Era questa la terza volta che egli veniva colpito nella
parte più sensibile del suo cuore dacchè aveva riveduto la
patria. Fin dai primi giorni del suo approdo in Genova la
morte ponendo fine al martirio di una troppo lunga infermità,
avevagli rapito l'antico fratello d'armi, il colonnello
Anzani, al quale stringevalo stima ed affetto caldissimo.
<span class="pagenum" id="Page_52">[52]</span>
Combattendo sotto le mura di Roma contro i Francesi erasi
veduto orbare d'un altro a lui estremamente caro per valore
e per senno militare, il colonnello Masina di Bologna.
Pareva che un maligno destino salvando a lui la vita da
tanti e così fieri pericoli, volesse fargliela misera ed insopportabile,
accumulando sul di lui animo dolori sopra dolori,
che qui non ebbero ancor fine.
</p>

<p>
L'austriaco informato del rifiuto di Garibaldi per le condizioni
propostegli, emanò severissimi ordini contro chi
avesse dato asilo a lui e ai compagni, e come se l'atto già
di per sè barbaro non fosse bastante, un altro volle aggiungerne
più barbaro ancora. Eragli noto che la indivisibile
compagna stavagli a fianco; — ed egli, il tedesco,
ricordavalo alle popolazioni, affinchè meglio fosse riconoscibile
il marito! e non si vergognava di avvertire inoltre
come a più chiaro indizio, che era la donna incinta da vari
mesi. Lo stato dell'infelice Anna, che per qualunque altro
nemico sarebbe stato un titolo a mitigare i feroci diritti
della guerra, doveva servire invece coll'austriaco a fare
più desolata e lagrimevole la condizione di lei! Tali sono
gli uomini che pesano sulla nostra sventurata patria!
</p>

<p>
Ma il bando assassino dello straniero non metteva punto
sgomento nel cuore di quei generosi abitanti, poichè non
solo ebbero i fuggitivi fraterna accoglienza dovunque, ma
trovarono sulla riva pronti i pescherecci bragozzi che li
accolsero e li condussero lontano.
</p>

<p>
Rivedendo il mare, e sentendolo fremere intorno a sè,
quasi fosse la cara voce d'un amico, esultava Garibaldi tra
i buffi del vento che venivano a scompigliarli sulla fronte
i lunghi capegli; e navigando alla volta di Venezia sentiva
ognora più rinfrancarsi l'animo al pensare, che tra non molto
avrebbe potuto toccare la terra desiderata e forse operare
ancora qualche bel fatto che il suo nome non solo illustrasse,
ma, ciò che più stavagli a cuore, al nome italiano
fosse onorevole, e alla causa della libertà di giovamento.
E l'ardore e la straordinaria concitazione dell'animo suo
ei comunicava ai compagni stimolandoli colla seducente
pittura de' nuovi pericoli e delle più splendide glorie.
</p>

<p>
Così viaggiando tutta una notte erano sull'albeggiare
pervenuti all'altura di Comacchio, allorquando vedevansi
sorgere dinanzi, e non molto da loro discosto, i legni da
guerra austriaci veglianti in quelle acque, e senza alcun
<span class="pagenum" id="Page_53">[53]</span>
dubbio attendendoli. Appena scoperti furongli rivolti sopra
i cannoni, che incominciarono a bersagliarli fieramente; in
breve alcuni bragozzi andarono capovolti perendo miseramente
le persone, altri furono raggiunti e fatti prigioni;
solo, per quanto ci consta, pervenne Garibaldi a riguadagnare
la costa col suo palischermo. Forse alla sua rara abilità
di marino, alla robustezza del braccio, e al raro
suo sangue freddo, ch'egli conserva sempre inalterato anche
ne' momenti d'estremo pericolo, o forse al volere della
Provvidenza che lo riserba al compimento di qualche alta
impresa, è dovuto se in tale emergenza potè sottrarsi agli
inseguitori.
</p>

<p>
Toccava finalmente la spiaggia; ma ivi la sua costanza ed
il suo valore dovevano trovarsi alla più tremenda prova,
che mai padre e marito possano sopportare. Tante corse
affannose pe' monti tanti giorni e notti senza prendere riposo,
e lo sgomento continuo nell'animo per la sorte del
marito, e le privazioni d'ogni cosa al di lei stato indispensabile,
e l'incontro fatale sul mare, tutto aveva contribuito
a spossare le robuste forze della infelice sua donna,
e a condurla a termini di morte. Al toccare la riva appena
rimaneva alla sventurata un tenue alito di vita — Era quel
luogo deserto; e nessun soccorso poteva venirle apprestato.
Più tardi apparve qualcheduno cui Garibaldi mandò in fretta
a Ravenna per un medico; ed inoltre potè dalla pietà di
quelle genti ottenere un biroccio, sul quale adagiò la morente,
che condusse nella casa d'un contadino, in una terra
del marchese Guiccioli, non molto lontana dal mare.
</p>

<p>
La povera famigliuola che l'abitava commossa a tanta sventura
di quegli sconosciuti offrì un letto per la donna moribonda — Sventurato!
appena Garibaldi ebbe tempo di
coricarla, che già la travagliata aveva finito di patire!
</p>

<p>
Quel colpo atterrò l'animo di colui che aveva tante volte
nei suoi giorni sentito senza punto commoversi ruggire intorno
a sè la desolazione e la morte — Chinò il capo come
cedendo al peso di così grande dolore; poi chiesto un bicchier
d'acqua per mitigare l'arsura che stringevalo alle fauci,
ed alzato lo sguardo al cielo, quasi invocandolo a testimonio
di quanto pativa per la causa dell'umanità, e dato un ultimo
doloroso addio alla fredda spoglia della amata sua
donna, uscì frettoloso da quella casa e disparve.
</p>

<p>
Povera Anna! Ella che soleva con tanto amore visitare
<span class="pagenum" id="Page_54">[54]</span>
in America la sepoltura d'una sua figliuoletta, che Dio le
tolse, e volle tra i suoi angeli, e con quell'affetto istesso
con cui s'affaccendava a renderla vaga e lieta d'ornamenti
in vita, davasi continua cura perchè il sepolcro ch'avevala
accolta paresse men tristo, e desse testimonianza d'un amore
che durava oltre la fossa, povera Anna! era gran mercè se la
cristiana carità del buon contadino che avevala ospitata, poteva
dar riposo alle sue ossa in un campo ignorato, senza che
un segno le indicasse alla pietà de' suoi cari, o alla reverenza
di quanti hanno in pregio tanta virtù e tanto amore di
sposa!
</p>

<p>
Ma quelle ossa non poterono aver pace! chè
</p>

<div class="poem">
<p>La derelitta cagna ramingando</p>
</div>

<p>
sconvolse quella terra, che le copriva, e svelò all'inquisizione
dell'austriaco la colpa del povero contadino, il quale convinto
d'aver dato ricetto in vita e poi sepoltura a quella morta,
fu da que' feroci messo in carcere!
</p>

<p>
All'uscire dall'infausta casa, Garibaldi aveva seco un suo
fido, capitano Leggero di Sardegna, il quale d'America era
venuto con lui a prender parte alla guerra nazionale. Accompagnato
da questi, pensò guadagnare lo stato sardo, unico
luogo in Italia, in cui poteva sperare tranquillità e sicurezza;
ma il cammino era difficile e lungo, tutti gli stati romani da
quel lato erano occupati dagli austriaci, la Toscana medesima
erane ingombra, pure fidando in Dio e nella sua stella s'accinse
al periglioso viaggio.
</p>

<p>
Ignoravasi dovunque la sorte toccata all'uomo che aveva
con sè l'amore di tutti: non v'era patriotta in Italia che trepidante
non ne chiedesse novella: erasi sparsa la voce che
avesse approdato in Venezia, e fu questa una pietosa invenzione
per eludere l'austriaca vigilanza; in Venezia stessa
era stato annunciato imminente il di lui arrivo, ma fra l'incertezza
di queste voci tutti perdevansi in conghietture, e
facevano voti per la salvezza d'un tant'uomo: la speranza
di saperlo fra non molto fuori d'ogni pericolo albergava nel
cuore di tutti i buoni, ma talora le liete speranze veniva a
troncarle il lungo silenzio e il non udirne mai nuova.
</p>

<p>
Frattanto egli imbattutosi in uomini pei quali la patria è
una sacra parola, aveva in essi trovato appoggio ed asilo fraterno;
molti giorni rimase celato in luogo, che non crediamo
ancora fuori di pericolo per que' generosi il rendere noto;
di là scortato sempre da qualche fido da uno in altro punto
<span class="pagenum" id="Page_55">[55]</span>
veniva lentamente avvicinandosi: sovente ozioso nel giorno,
e ricovrato ne' boschi aspettò il favore della notte per continuare
il viaggio, talora incalzato dagli eventi s'aggirò tra
le file dei nemici, mentre forse stavano meditando in qual
modo avrebberlo potuto raggiungere; altra volta mentre seduto
in una osteria attendeva a rifocillarsi, capitò, e s'assise
accanto a lui il croato, che senza sospetto vide quello sconosciuto
alzarsi e partire.
</p>

<p>
Dovunque egli trovò ardenti e coraggiosi patriotti, che per
lui non badarono a pericoli nè a fatiche; e sappiamo d'un
parroco il di cui nome aspettiamo tempi men tristi per segnalare
alla riconoscenza di tutta Italia, il quale confortò
l'illustre fuggiasco di tutte quelle amorevoli cure, che soltanto
sa suggerire un nobile animo, educato alla sublime dottrina
del Vangelo.
</p>

<p>
Finalmente dopo tanto errare, dopo tante dolorose vicende
rivedeva la marina dalla costa toscana. Novello Mario
inseguito da crudeli nemici e colla morte ruggente alle spalle,
egli pure dalla spiaggia tendeva lo sguardo sulle onde in
traccia d'una vela, che il raccogliesse, e come Mario ei vedeva
una barca propizia a suoi voti approssimarsi alla riva
ed accoglierlo nel suo seno: ma del fuggiasco romano più
fortunato egli trovava cuori generosi, che lungi dallo spaventarsi
all'apprenderne il nome, vogarono più lieti alla costa
sarda, superbi di poter salvare un tant'uomo.
</p>

<p>
Era il 5 di settembre, ed il giorno trentacinquesimo del
travaglioso viaggio, allorquando la barca guidata da pescatori,
raccoglieva la vela sulla rada di Porto Venere. Garibaldi
aveva unicamente tre lire in suo potere! e male ei quindi
poteva rimunerare a danaro i suoi salvatori, cui diede unica
ricompensa un'abbraccio, che que' buoni popolani accolsero
colle lagrime agli occhi, e uno scritto, che renderà fede ai
futuri della sua riconoscenza per tanto benefizio.
</p>

<p>
Ricevuto in Porto Venere con segni di manifesta reverenza
e d'amore dal popolo, ebbe da un amico i mezzi per recarsi
a Chiavari, ove appena arrivato, il governo per mezzo
de' suoi agenti s'impadronì di lui, e fecelo scortare coi carabinieri
a Genova, ritenendolo ivi custodito nel palazzo
ducale.
</p>

<p>
Il Parlamento appena conosciuto il reo procedere del ministero
contro un cittadino, che aveva pur tanti diritti non
solo ad un'accoglienza amorevole per le sue sventure, ma
<span class="pagenum" id="Page_56">[56]</span>
al rispetto e ad ogni onorifica dimostranza per quanto aveva
operato in pro della patria comune, biasimò altamente ed
a gran maggioranza di voti quello scandaloso contegno,
adottando il seguente ordine del giorno, che noi riferiamo
ad encomio dei nobili sentimenti e dell'indignazione generosa,
manifestati nella tornata del 20 settembre dai rappresentanti
nazionali. «La Camera dichiarando che l'arresto
del generale Garibaldi e la minacciata espulsione di lui
dal Piemonte sono lesivi dei diritti conservati dallo Statuto
e dei sentimenti della nazionalità italiana passa all'ordine
del giorno.»
</p>

<p>
In onta del quale Garibaldi continuò ad essere sostenuto
in prigione, ove molti fra i più ragguardevoli uomini che
trovavansi in Genova, e gli uffiziali del presidio affollavansi
ogni giorno a visitarlo. Non mai uscì dalla sua bocca un
lamento intorno a quel modo d'agire verso di lui, sembrava
non accorgersi, o non dare alcuna importanza a quel passeggero
capriccio della nemica fortuna. A quanti l'avvicinarono
in quei giorni, egli non d'altro parlò che dell'avvenire
d'Italia, confortandoli ad aver fede e ad unirsi concordi
per la guerra nazionale, nè lontana, nè perduta, affine
di raggiungere la bramata vittoria. Quegli stessi che
prevenuti contro di lui andarono a vederlo per mera curiosità,
ne partirono compenetrati d'un senso d'ammirazione,
se non d'affetto.
</p>

<p>
Quanti altri che formano attualmente i più bei titoli che
abbia l'Italia alla stima delle nazioni sono, com'era, ed è
in parte tuttavia Garibaldi, calunniati, e costringerebbero
in egual modo i loro nemici a ricredersi ed a stimarli, se
fossero ben conosciuti!
</p>

<p>
Desiderando Garibaldi rivedere la vecchia madre in Nizza
ed i figli, consentì il governo che v'andasse sopra un vapore:
si disse che un agente di polizia in incognito lo accompagnasse.
È impossibile descrivere l'entusiasmo del
popolo nicese al rivedere il suo concittadino dopo tante
avventure e dopo i fatti di Roma. Trattenutosi colà appena
il tempo necessario per visitare i parenti e gli amici, risaliva
a bordo del vapore per tornare a Genova, giusta la
data parola, e mettersi nuovamente alla disposizione del
governo. Il quale fermo nell'allontanarlo dallo Stato, alcuni
giorni dopo fecelo trasportare con un vapore da guerra
a Tunisi, avendo Garibaldi scelto per luogo della sua dimora
<span class="pagenum" id="Page_57">[57]</span>
quell'affricana città, venutigli forse in dispetto cotestoro
della civile Europa, che con atti da veri barbari toglievano
ai popoli la libertà, bombardavano città innocenti vantandosene
liberatori, e procedevano tant'oltre da perseguitare
perfino un individuo, solo ed inerme, e scampato per miracolo
da tanti e così gravi pericoli.
</p>

<p>
Nel suo tragitto da Genova alla volta di Barberia, il vapore
che lo conduceva approdò in Cagliari, ove la popolazione
appena informata della sorte di Garibaldi s'affollò
numerosissima sulle barchette, spinta dal desiderio di vedere
almeno una volta quell'uomo di cui avevano udito
tante nobili e maravigliose imprese. I fieri isolani, nelle
cui vene scorre ardente il sangue latino, fecero ripetute
volte echeggiare quelle sponde agli evviva al <i>forte Italiano</i>,
e agli auguri di più lieta fortuna in non lontano avvenire — Era
quello un ultimo addio, che l'Italia mandava al
prode guerriero dall'estremo suo lembo — E quell'addio
si prolungava sulle acque del golfo, come grido di madre
desolata che vede strapparsi dal seno il prediletto suo figlio.
</p>

<p>
Salpato poco dopo per Tunisi arrivava in quel porto il
giorno 21 di settembre; ma anche là attendevalo la vendetta
francese e la persecuzione del governo sardo, se è
vera la voce che ne corse<a class="tag" id="tag13" href="#note13">[13]</a>.
</p>

<p>
Il Bey cedendo alle esigenze della <i>grande nazione</i> che
non poteva vivere tranquilla se quell'uomo avesse avuto
stanza in Barberia, negò il permesso a Garibaldi di sbarcare
nella sua città. E al medesimo tempo quasi avesse
voluto manifestargli l'animo suo non avverso, e forse anco
a scusa del rifiuto impostogli dal più forte, il Bey gli offerì
un vapore perchè si recasse a Malta, ove fosse piaciuto a
Garibaldi trasferirvisi.
</p>

<p>
Simile anche in ciò a Mario, che fuggitivo dalle coste
d'Italia si rivolse a quell'istesso porto, non molto discosto
dal quale sedeva l'antica Cartagine, e dovette subito
<span class="pagenum" id="Page_58">[58]</span>
allontanarsene riprendendo nuovamente il mare per sottrarsi
alle persecuzioni de' suoi concittadini e de' barbari,
Garibaldi tornò indietro colla stessa nave, dal comandante
della quale fu sbarcato nella piccola isola di Maddalena,
collocata presso la costa settentrionale della Sardegna, ed
ivi lasciato sotto la custodia del comandante militare del
luogo, fino a che il governo avesse preso nuove determinazioni.
</p>

<p>
Quell'isoletta fu per Garibaldi l'oasi invocata dal viaggiatore
affranto dalle lunghe e perigliose fatiche del deserto,
sconvolto da fierissimi venti. Ivi trovò riposo, e volti
amici e cuori che fecero sue le di lui pene. — Tutti
quegli abitanti andarono a gara per testimoniargli l'interesse
e la stima che sentivano per lui. Dal più ricco al più
povero nessuno tra i buoni isolani lasciò di stringere quella
mano che aveva sì fieramente percosso i nemici d'Italia;
tanto essi l'amavano, tanta confidenza aveva egli ispirata
col suo fare semplice e cordiale! — Crediamo dover
nostro di specialmente rammentare qui a titolo d'onore
il signor Susini sindaco nell'isoletta, padre di quell'istesso
Susini, scelto da Garibaldi a suo successore nel comando
della legione italiana in Montevideo, da cui il nostro amico
ebbe le più distinte prove di affettuosa amicizia.
</p>

<p>
Nei molti giorni, che quasi dimenticato rimase colà, ei
soleva per allontanare da sè la cupa malinconia, da cui era
tormentato, esercitare il corpo e distrarre la mente colla
caccia e la pesca, di lui prediletti passatempi. E un giorno
mentre egli era in riva al mare vide un burchiello a vela
navigare lungo la costa con evidente pericolo di capovolgersi,
soffiando impetuoso il vento; nè s'ingannò, che poco
dopo cresciuto questo in forza e fattosi più turgido il seno
della vela, non presentando l'esile barchetta sufficiente
peso a mantenere l'equilibrio, si piegò rovesciandosi sulle
acque. A quella vista non rimase Garibaldi freddo spettatore;
si precipitò nel mare seguito da un suo compagno,
e tanto s'adoperò colle robuste membra e coll'ingegno,
che que' naviganti furono salvati. Così la Provvidenza diede
a lui occasione di mostrare agli amorevoli suoi ospiti
in qual guisa ei paghi i debiti di gratitudine.
</p>

<p>
Non consentendo il governo ch'egli rimanesse più a
lungo nel territorio sardo, fecelo trasportare dal brigantino
il «Colombo» a Gibilterra, unico luogo ove potesse recarsi
<span class="pagenum" id="Page_59">[59]</span>
tra i più vicini in Europa. Al suo arrivo colà ebbe
l'assenso del governatore soltanto per isbarcarvi e rimanervi
pochi giorni. Richiesto il Console spagnuolo se sarebbe
accolto in qualche punto della Spagna, n'ebbe risposta
negativa — Andare in Francia non era cosa che
potesse venirgli in mente. A fronte di tante turpitudini, il
Console degli Stati Uniti d'America e con lui gli uffiziali
delle sue navi da guerra, quasi a protestare contro tanta
infamia per l'onore dell'umanità, si presentarono ad offrire
al valent'uomo perseguitato dai vermi della diplomazia,
oro, asilo nel loro paese, e un legno da guerra per trasportarvelo — Garibaldi
non volendo allontanarsi d'Europa
ringraziò que' nobili figli della libera America, e preferì
tentare di nuovo l'Affrica. Partì pochi giorni dopo per
Tangeri, nell'impero di Marocco, ove fu accolto da persona
amica, e trovò quel pacifico asilo che invano aveva
desiderato in patria.
</p>

<p>
All'apprendere questi fatti i posteri maraviglieranno senza
dubbio per tanta ingratitudine verso un così illustre
cittadino, e chiederanno indignati se le proteste d'amore
alla causa italiana e alla libertà tanto spesso ripetute ai dì
nostri da certi individui, fossero un'ironia gettata in volto
a un popolo di imbelli!
</p>

<p>
Tutta la vita di Garibaldi è un continuo e non infecondo
sacrifizio alla libertà e alla patria. Nei suoi atti d'uomo
privato, come in quelli d'uomo pubblico, ne' lieti convegni
degli amici, come nelle serie e gravi adunanze, uno
fu sempre l'oggetto ch'ebbe in mira, uno l'argomento
dei suoi pensieri e de' suoi discorsi: <span class="smcap">Patria</span> e <i>Umanità</i>.
</p>

<p>
Le sublimi aspirazioni della forte anima sua costantemente
s'elevarono a quell'altissimo concetto; di ogni altra
cosa poco o nulla prese mai cura, perciò fu visto combattere
sempre, e la causa americana difendere con quell'ardore
medesimo con cui impugnò le armi in Lombardia ed
in Roma — Al pensiero tenne sempre dietro e incessante
l'azione.
</p>

<p>
Convinto che soprattutto l'Italia ha bisogno di riabilitarsi
nell'opinione del mondo con forti e magnanimi fatti, e
che la libertà, come il pane, dev'essere acquistata col sudore
della propria fronte, egli vuol combattere solo co' suoi
le italiane battaglie, e respinge come uno sfregio all'onore
nazionale, e una macchia che rimarrebbe eterna nella
<span class="pagenum" id="Page_60">[60]</span>
storia d'Italia, ogni idea d'intervento straniero. <i>L'Italia
deve, e volendo può fare da sè</i>, glielo impone il suo passato,
lo esige l'altezza della sua missione avvenire. Lo
schiavo <i>ognor fremente</i>, e in continua lotta virilmente sostenuta
è per lui la più sublime protesta dell'uomo conscio
della propria dignità; quegli che infingardo o fiaccamente
operando invoca, e accetta sollievo dalla carità altrui lo
muove a sdegno e disprezzo. Ei vorrebbe prolungata la
schiavitù della patria, anzi che averla libera per mano straniera.
Spezzerebbe la sua spada, e tra i ferri nemici cercherebbe
la morte se all'Italia fosse riserbata quell'onta.
</p>

<p>
Uomo dell'Umanità, ei vagheggia nell'avvenire la fratellanza
dei popoli, ma al banchetto delle nazioni ei vuol sedere
da eguale, o non sedere. Può l'Italia dalla sua altezza discendere
come l'uomo Dio nelle tenebre del sepolcro, ma
come l'Uomo Dio deve risorgere per sua propria virtù — Grande
sovra tutte le nazioni nel passato, deve esserlo nell'avvenire;
l'esempio altrui male s'attaglia a chi esce dalla
sfera comune.
</p>

<p>
Educato fin dai primi suoi anni ai principii delle libertà popolari
e convinto che a raggiungere l'altezza de' suoi destini
l'Italia deve in un futuro più o meno lontano essere una,
ogni suo pensiero ed ogni suo atto concernente alla Patria,
fu sempre diretto a quelle due mire; ma conscio egualmente
che anzi tutto denno gl'Italiani acquistarsi l'indipendenza,
egli, come tutti i suoi fratelli di fede politica<a class="tag" id="tag14" href="#note14">[14]</a>, è pronto,
messa a parte ogni individuale convinzione, a far sua la
bandiera di colui, che offrendo maggior probabilità di riuscita,
entrerà in campo irrevocabilmente deciso a cacciare
oltr'alpe l'austriaco.
</p>

<p>
Garibaldi conta oggi 42 anni d'età. La stessa energia e l'ardore
medesimo della prima gioventù governano tuttora
quell'anima indomata. Il suo discorso breve, e d'ordinario
pacato, s'infiamma, e dai suoi occhi scintilla un insolito splendore
quando parla di patria e di gloria nazionale. Austero nei
costumi, parco nel dar lodi, dal suo labbro non esce mai
detto che offenda; delle offese ricevute non degna mover
<span class="pagenum" id="Page_61">[61]</span>
lamento e le obblia. Inesorabile nel suo sdegno verso i codardi
ed i tristi, è indulgente co' valorosi.
</p>

<p>
Senza alterigia, come senz'umiltà, tratta con egual rispetto
chiunque; il semplice soldato come ogn'altro ha sempre
libero accesso a lui; pari all'ultimo de' suoi nel cibo, nel vestire
e nelle privazioni della vita militare, si distingue soltanto
per l'aspetto decoroso e la reverenza che nessuno sa negargli.
Quanti l'avvicinarono gli rimasero amici: i suoi compagni
d'armi ebbero sempre per lui affetto di figli. Allorchè
un doloroso pensiero gli travaglia l'animo, ei suole calarsi
sulla fronte il berretto e starsi o passeggiare solo e taciturno;
ha il passo non greve, ma lento, e l'andare composto a gravità
senz'ombra di studio. Per lo più serio e sopra pensieri,
la vista d'un amico lo allegra e chiama il sorriso sulle di lui
labbra. Fra persone di sua intimità talora s'abbandona allo
scherzo, ma per poco, quasi l'assalisse rimorso d'aver sprecato
il tempo. — Riverente alla madre, ottimo marito, è
co' figli or sorridente, ora severo.
</p>

<p>
I tanti travagli durati per la propria patria e l'altrui gli hanno
fruttato povertà, persecuzioni, un nome onorato in Europa
e in America<a class="tag" id="tag15" href="#note15">[15]</a>, l'odio dei tristi e l'amore del suo paese,
di cui forma una delle più splendide glorie. Lasciò in Nizza
la vecchia madre, coi tre figli, Menotti, Ricciotti e Teresita,
all'educazione de' quali provvede con affetto di padre l'avvocato
Garibaldi cugino del Generale: — egli, il suo amico
Daideri, e non altri.
</p>

<p>
Uomini generosi, di cui non è difetto la Dio mercè in Italia,
offersero al prode uomo ragguardevoli somme, che non accettò.
D'indole laboriosa, egli trova dovunque come sostentarsi
coll'opera sua; all'uopo non esiterebbe un solo momento
a imbarcarsi per semplice marinaio. Sobrio, modesto,
e tollerante le fatiche, poco gli basta.
</p>

<p>
Accettò con lieto animo una spada superbamente lavorata
in Firenze, frutto d'una soscrizione nazionale. Un'altra eseguita
dall'egregio artista Borani in Torino, dono essa pure
<span class="pagenum" id="Page_62">[62]</span>
de' suoi compatrioti, sarà tra non molto depositata nella sua
casa materna.
</p>

<p>
Di queste spade una rappresenta nell'impugnatura l'Italia,
che appoggiata al brando attende a ristorare le proprie
forze.
</p>

<p>
Dio le infonda vigore! Quando l'ora di sollevarlo nuovamente
sarà giunta, Garibaldi nol lascerà giacere ozioso. Dalle
aride montagne di Marocco, donde mirando all'Italia, medita
la grande vendetta, tornerà fulmine di guerra, a dar nuove
glorie alla patria, nuovi argomenti d'odio ai malvagi, e,
Dio confermi l'augurio, l'ultimo colpo all'austriaco fuggente
oltre l'Alpi!
</p>

<p class="pad2 center large">
FINE.
</p>

<hr class="silver" />

<div class="footnotes">
<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Nel 1831 trovandosi Garibaldi in Taganrok capitò in una locanda,
ov'eransi riuniti molti marini di varie parti d'Italia, i quali
delle umilianti condizioni di questa avevan fatto doloroso argomento
ai loro discorsi. Era tra costoro un giovane, <i>il credente</i>, a cui Garibaldi
allude, il quale affannavasi a far concepire ai poco creduli compagni
speranze di lieto e glorioso avvenire alla patria comune. Garibaldi
dal fondo della sala porgeva attento l'orecchio a quel ragionare;
e alla fine non potendo più trattenersi correva verso lo sconosciuto
giovane e, col trasporto che ben manifestava l'ardore dell'animo
stringevalo al suo seno. Da quel giorno ei divenne l'amico del cuore
di quel <i>credente</i>, che lo iniziò alle dottrine della Giovine Italia.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Vedi dal n. 9, 11, al 16.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Vedi <span class="smcap">Corr. Liv.</span>, numeri citati, nei quali è diffusamente narrato
questo fatto.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Erano appunto sei mesi dacchè Garibaldi era stato dal governo
incaricato della spedizione al Salto.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Queste parole dell'ammiraglio francese non possono far allusione
che alle ripetute calunnie a carico degl'Italiani apparse ne' giornali
francesi intorno all'occupazione della Colonia, e specialmente ad
articoli pubblicati nella <i>Presse</i>, generalmente attribuiti al signor
Page, comandante del brigantino Ducoëdic, il quale trovavasi dinanzi
alla Colonia all'epoca dell'occupazione suddetta, e traeva coi cannoni
sugl'Italiani sbarcati, in luogo di mitragliare i nemici. — Il signor
Page è tenuto nel Rio de la Plata come interessato partigiano di
Rosas.
</p>

<p>
Era ministro di Francia in Montevideo il barone Deffaudis.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Vedi: <i>Réponse aux détracteurs de Montevideo par M. Pacheco
y Obes</i>, Paris 1849.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span><i>Réponse aux détracteurs de Montevideo par M. Pacheco
y Obes</i>, già citato.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Fra i molti che splendidamente contribuirono a formare la
somma necessaria, si distinse il signor Stefano Antonini, negoziante
di Genova, che sborsò la non tenue quantità di 30,000 lire
e più onde favorire la nobile intrapresa. Nella storia della Legione
italiana in Montevideo dovrebbe essere pubblicata la lista di tutti
i contribuenti a quella spedizione.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span>Fra questi ultimi merita speciale menzione Francesco Gaggini,
il quale dopo venti e più anni d'assenza dalla patria, abbandonava
ad un tratto i suoi ben avviati commerci per venire a combattere in
Italia, e accompagnava Garibaldi fino al momento, in cui disciolta
la Legione in S. Marino, ciascheduno doveva provvedere alla propria
salvezza.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span>Specie di mantello usato nelle campagne dei paesi del Rio
de la Plata ed altri luoghi dell'America meridionale.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span><i>Siège de Rome</i> par B. Del Vecchio.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>L'esercito francese montava a 40,000; gl'Italiani sommavano
appena a 12,000 di truppe regolari.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span>Fu detto, che il Console francese in Tunisi d'accordo col
sardo facesse vive istanze presso il Bey, onde Garibaldi venisse respinto;
e che il secondo inviasse poi persona del Consolato a bordo
del <i>Tripoli</i> con incarico di far presente a Garibaldi che egli, il Console
erasi adoperato presso quel Governo affinchè gli accordasse la
bramata ospitalità!</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>V. <span class="smcap">Mazzini</span>, <i>Italia del Popolo</i>. — Vol. II, pag. 23 — gennaio
1850.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span>Nell'America del Nord quattro anni or sono vide la luce un
romanzo intitolato <i>Dolores</i> nel quale a Garibaldi è assegnata una
nobile parte. — Noi rammentiamo questo lavoro del nostro amico
Harro Harring ad encomio dell'autore e di Garibaldi.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>








<pre>





End of the Project Gutenberg EBook of Biografia di Giuseppe Garibaldi, by 
Giovanni Battista Cuneo

*** END OF THIS PROJECT GUTENBERG EBOOK BIOGRAFIA DI GIUSEPPE GARIBALDI ***

***** This file should be named 54301-h.htm or 54301-h.zip *****
This and all associated files of various formats will be found in:
        http://www.gutenberg.org/5/4/3/0/54301/

Produced by Barbara Magni and the Online Distributed
Proofreading Team at http://www.pgdp.net (This book was
produced from images made available by the HathiTrust
Digital Library.)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
